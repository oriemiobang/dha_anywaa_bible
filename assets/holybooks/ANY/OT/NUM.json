{
    "textIntro": "Luup moa no ogöörö yi wëël Kwään Jiy ena nyïm luup moa no ogöörö yi wëël Ciik Kiper Dïlämme. Nyeŋ wëëlö man acak ni Kwään Jiy ki køør kwäänö mana ö Modhe na kwaan jø Icriel tier Kïn Caynay, ki kwäänö mana cäŋ tïïyö yi ŋööm jø Möap na en jï løø kur tuul-cäŋ ki Naam Jørdan. Wëël Kwään Jiy caana japa tägö ri wäätha teek na caath jø Icrielli dï paap ki cwiiya näk pïëraŋween, ni beeye ki mana täge ki kanya tïŋge tier Kïn Caynay këël mana pïïcge keew mar ŋöömma buuk Jwøki jïge ki jï løø kur tuul-cäŋ. Wëël Kwään Jiy tielø 1 — 9 cäänö kaper gïïa caan Jwøki nee tïïc ni jiiŋŋa jø Icriel kiper wääth. Dïkwøŋ cwøw bëët moa näk løny ki man cige baŋ leny akwaan; køøre wïth tuŋi bëët acïïmmi na dhøgi, ni caan tïïe mo jø tuuŋ Libay kiper oduŋkaara kany wø tïme na ri wääth. 'Ba kanya päŋ cwiirri mana öge wøk yie ki yi ŋööm Ijep, cäŋ Cäŋa Pööth Thøøe Yie awøørge. Tiel 10 — 21:20 cäänö kaper gïïa tägö ri wäätha teek na caath jø Icrielli. Ni beeye kanya bëët jiyi ni ge dwaalli ki kwöre mo thööth ki nyeŋ Modhe këël ki nyeŋ Jwøk. 'Ba kanya pïïcge kanya cwøl ni Kadëc na en waŋkeew mar ŋööm Keenan, gena jäägö ki dïlëëwe nee ŋöömö liewge. 'Ba kanya duu dïlëëwe, jø Icriel abwøk ki luup moa wïnyge baŋ dïlëëwe, ni kweerge ki man cige yi ŋööm Keenan. Køøre gena jääl Jwøki ni wëëk geni wïïrö dï paap ki cwiiri ma pïëraŋween, këël kanya thøw beenhnhø manøgø bäre. Tiel 21:21 — 36:13 cäänö kaper gïïa tägö kanya bëët jø Icrielli yi ŋööm jø Möap ni ge poot kär døny yi ŋöömma buuk Jwøki jïge. Geni, ŋøøp jø Amør moa en løø Naam Jørdan jï løø kur tuul-cäŋ amacge, ni ö Modhe ni cïp ŋøøpøgø jï wïth tuŋi ariiø ki thääŋ tuuŋ Maneeca. 'Ba kanya bëëtge kaace, nyikuŋ Jwøk mør mo nyeŋŋe Beelam acwøl nyeny Möapi nee jø Icriel ciene; ba ena män Jwøki ki man cien jø Icriel, ni tïme ni gwïëtha geni. Køør manøgønø, Modhe cwøw moa näk jø leny acäŋ kwaannø. 'Ba Jøcua ajier Jwøki ki man tïme na bwödhi mar jø Icriel na kar Modhe. Wëël Kwään Jiy cäänö thuwø kiper bëët jø Icriel ki man näk mo gena jiy mo cwïnyge laara pädhö ki bëëtö marge, ni ge laara dwaallø kiper jammi mo wø tägi dëëtge, ni Jwøk ba laarge ŋääth ki man näk mo ge gwøk Jwøki gwøø møn. 'Ba wëëlö man thuwø nyootha bäth ec mar Jwøk kanya køny jø Icriel ri leny, ki kanya mooc geni ki cam ki pïï dï paaba näk dïtëën. Jwøk jø Icriel apwönynye ni cwïnye ee cïp piny ki geni kiper nee ge jïëcge ki mare ni leŋge luumme, nee jïtge ki gwïëth. ",
    "introTitle": "Luubö Mo Cäänö Kaper Wëël Kwään Jiy",
    "chapterName": "Kwään Jiy",
    "version": "anyuaB",
    "text": [
        {
            "ID": "OT:NUM.1",
            "name": "Kwään Jiy 1",
            "text": [
                {
                    "title": "Kanya Kwaan Jø Icriel Moa Näk Løny Jïge Ki Man Cige Baŋ Leny ",
                    "text": "'Ba na tïme na ri riet cwiiri moa ö jø Icrielli wøk ki Ijep, dïcäŋ mana dïkwøŋ ri riet dwäde, Wuuö Jwøk  acäänö ki Modhe dï paap Caynay yo oduŋkaany røømmø, ni kööe,",
                    "ID": "1",
                    "comment":"Nyeŋ Jwøk mana løk ki dha Anywaa ni Wuuö Jwøk, kany wø jootï gø cooth, tiere ki dhi Ibaru beeye Aani na nut cøøn noo bëëdö. \nOduŋkaany røømmø tiere beeye oduŋkaara man wø røøm Wuuö Jwøki ki jiy yie."
                },
                {
                    "text": "ni «Kwaannu jø Icriel moa näk cwøw bëët, ki køør tuŋi moge, ki køør dhøk uudi moge, ni gööru nyeŋge piny na aciel aciel.",
                    "ID": "2"
                },
                {
                    "text": "Ïïni ka Aran, jøøgø bëët wär kwaannu na lwaae, ni beege cwøw mo Icriel moa näk cwiiri moge tägi ka pïërariiø këël mo kaala pïërariiø, moa näk løny jïge ki man cige baŋ leny.",
                    "ID": "3"
                },
                {
                    "text": "'Ba wär näk da dhaanhø mo käla yi tuuŋ man nø mo tïïö ka uuni, ni ŋati man nø røk jøøgø wär näk mo ŋata dwøŋŋa eni dhi øt wänni.",
                    "ID": "4"
                },
                {
                    "text": "'Ba nyeŋ jøøgøøni beege ii: «Ki røk jø tuuŋ Ruben beeye Elicuur o Cediyör;",
                    "ID": "5"
                },
                {
                    "text": "«ki røk jø tuuŋ Cimien beeye Celumiel o Curicaday;",
                    "ID": "6"
                },
                {
                    "text": "«ki røk jø tuuŋ Juuda beeye Nacøn wär Aminadap;",
                    "ID": "7"
                },
                {
                    "text": "«ki røk jø tuuŋ Icakar beeye Natanel o Dhuar;",
                    "ID": "8"
                },
                {
                    "text": "«ki røk jø tuuŋ Dhebulan beeye Eliap o Këëlön;",
                    "ID": "9"
                },
                {
                    "text": "«ki røk wäät Jocep, ki røk jø tuuŋ Ipariem beeye Elicama wär Ammiyut, ni ki røk jø tuuŋ Maneeca beeye Gameeliel o Pedacur;",
                    "ID": "10"
                },
                {
                    "text": "«ki røk jø tuuŋ Benjamen beeye Abidan o Gidiöni;",
                    "ID": "11"
                },
                {
                    "text": "«ki røk jø tuuŋ Daan beeye Akiedhar wär Amicaday;",
                    "ID": "12"
                },
                {
                    "text": "«ki røk jø tuuŋ Acer beeye Pagiel wär Okaran;",
                    "ID": "13"
                },
                {
                    "text": "«ki røk jø tuuŋ Gaat beeye Eliacap o Deeweel;",
                    "ID": "14"
                },
                {
                    "text": "«ki røk jø tuuŋ Naptali beeye Akira wär Enan.»",
                    "ID": "15"
                },
                {
                    "text": "Jøøgø beege jiy moa jier røk jø Icriel, ni gena dïbwöthe mo dhøk uut kwäcge, ni gena wïth lwaae mo jø Icriel.",
                    "ID": "16"
                },
                {
                    "text": "Køøre Modhe ka Aran jøøa nyeŋge cwøl yøø acwølge,",
                    "ID": "17"
                },
                {
                    "text": "ni cooŋge lwaak bäre kanya ciel ri cäŋ mana dïkwøŋ ri riet dwäde. Ni ö lwaaki bäre ni køpge røkge ki køør tuŋi moge ki dhøk uut  wëëkge, ni göör nyeŋ cwøw piny na aciel aciel moa näk cwiiri moge tägi ka pïërariiø këël mo kaala pïërariiø,",
                    "ID": "18"
                },
                {
                    "text": "ni tïïcge gïnögø na kare kaawat mana ö Wuuö Jwøki na kööm Modhe. Manøgø beeye kanya ö Modhe na kwaan jiy dï paap Caynay.",
                    "ID": "19"
                },
                {
                    "text": "Ki røk nyïïkwaac Ruben na näk kany Icriel: Cwøw bëët moa näk cwiicge tägi ka pïërariiø këël mo kaala pïërariiø, moa näk løny jïge ki man cige baŋ leny, nyeŋge agöör piny na aciel aciel ki køør tuŋi moge ki køør dhøk uudi moge.",
                    "ID": "20"
                },
                {
                    "text": "Cwøw moa kwaan ri tuuŋ Ruben beege jiy ma kume ma pïëraŋween ka abïciel ki dïpe abïïc.",
                    "ID": "21"
                },
                {
                    "text": "Ki røk nyïïkwaac Cimien: Cwøw bëët moa näk cwiicge tägi ka pïërariiø këël mo kaala pïërariiø, moa näk løny jïge ki man cige baŋ leny, nyeŋge agöör piny na aciel aciel ki køør tuŋi moge ki køør dhøk uudi moge.",
                    "ID": "22"
                },
                {
                    "text": "Cwøw moa kwaan ri jø tuuŋ Cimien beege jiy ma kume ma pïërabïïc ka abïŋween ki dïpe adäk.",
                    "ID": "23"
                },
                {
                    "text": "Ki røk nyïïkwaac Gaat: Cwøw bëët moa näk cwiicge tägi ka pïërariiø këël mo kaala pïërariiø, moa näk løny jïge ki man cige baŋ leny, nyeŋge agöör piny na aciel aciel ki køør tuŋi moge ki køør dhøk uudi moge.",
                    "ID": "24"
                },
                {
                    "text": "Cwøw moa kwaan ri jø tuuŋ Gaat beege jiy ma kume ma pïëraŋween kurbïïc ki dïpe abïciel ki pïërabïïc.",
                    "ID": "25"
                },
                {
                    "text": "Ki røk nyïïkwaac Juuda: Cwøw bëët moa näk cwiicge tägi ka pïërariiø këël mo kaala pïërariiø, moa näk løny jïge ki man cige baŋ leny, nyeŋge agöör piny na aciel aciel ki køør tuŋi moge ki køør dhøk uudi moge.",
                    "ID": "26"
                },
                {
                    "text": "Cwøw moa kwaan ri jø tuuŋ Juuda beege jiy ma kume ma pïërabïriiø kurŋween ki dïpe abïciel.",
                    "ID": "27"
                },
                {
                    "text": "Ki røk nyïïkwaac Icakar: Cwøw bëët moa näk cwiicge tägi ka pïërariiø këël mo kaala pïërariiø, moa näk løny jïge ki man cige baŋ leny, nyeŋge agöör piny na aciel aciel ki køør tuŋi moge ki køør dhøk uudi moge.",
                    "ID": "28"
                },
                {
                    "text": "Cwøw moa kwaan ri jø tuuŋ Icakar beege jiy ma kume ma pïërabïïc kurŋween ki dïpe aŋween.",
                    "ID": "29"
                },
                {
                    "text": "Ki røk nyïïkwaac Dhebulan: Cwøw bëët moa näk cwiicge tägi ka pïërariiø këël mo kaala pïërariiø, moa näk løny jïge ki man cige baŋ leny, nyeŋge agöör piny na aciel aciel ki køør tuŋi moge ki køør dhøk uudi moge.",
                    "ID": "30"
                },
                {
                    "text": "Cwøw moa kwaan ri jø tuuŋ Dhebulan beege jiy ma kume ma pïërabïïc ka abïriiø ki dïpe aŋween.",
                    "ID": "31"
                },
                {
                    "text": "Ki røk nyïïkwaac Ipariem na käl ri Jocep: Cwøw bëët moa näk cwiicge tägi ka pïërariiø këël mo kaala pïërariiø, moa näk løny jïge ki man cige baŋ leny, nyeŋge agöör piny na aciel aciel ki køør tuŋi moge ki køør dhøk uudi moge.",
                    "ID": "32"
                },
                {
                    "text": "Cwøw moa kwaan ri jø tuuŋ Ipariem beege jiy ma kume ma pïëraŋween ki dïpe abïïc.",
                    "ID": "33"
                },
                {
                    "text": "Ki røk nyïïkwaac Maneeca na käl ri Jocep: Cwøw bëët moa näk cwiicge tägi ka pïërariiø këël mo kaala pïërariiø, moa näk løny jïge ki man cige baŋ leny, nyeŋge  agöör piny na aciel aciel ki køør tuŋi moge ki køør dhøk uudi moge.",
                    "ID": "34"
                },
                {
                    "text": "Cwøw moa kwaan ri jø tuuŋ Maneeca beege jiy ma kume ma pïëradäk kurriiø ki dïpe ariiø.",
                    "ID": "35"
                },
                {
                    "text": "Ki røk nyïïkwaac Benjamen: Cwøw bëët moa näk cwiicge tägi ka pïërariiø këël mo kaala pïërariiø, moa näk løny jïge ki man cige baŋ leny, nyeŋge agöör piny na aciel aciel ki køør tuŋi moge ki køør dhøk uudi moge.",
                    "ID": "36"
                },
                {
                    "text": "Cwøw moa kwaan ri jø tuuŋ Benjamen beege jiy ma kume ma pïëradäk kurbïïc ki dïpe aŋween.",
                    "ID": "37"
                },
                {
                    "text": "Ki røk nyïïkwaac Daan: Cwøw bëët moa näk cwiicge tägi ka pïërariiø këël mo kaala pïërariiø, moa näk løny jïge ki man cige baŋ leny, nyeŋge agöör piny na aciel aciel ki køør tuŋi moge ki køør dhøk uudi moge.",
                    "ID": "38"
                },
                {
                    "text": "Cwøw moa kwaan ri jø tuuŋ Daan beege jiy ma kume ma pïërabïciel kurriiø ki dïpe abïriiø.",
                    "ID": "39"
                },
                {
                    "text": "Ki røk nyïïkwaac Acer: Cwøw bëët moa näk cwiicge tägi ka pïërariiø këël mo kaala pïërariiø, moa näk løny jïge ki man cige baŋ leny, nyeŋge agöör piny na aciel aciel ki køør tuŋi moge ki køør dhøk uudi moge.",
                    "ID": "40"
                },
                {
                    "text": "Cwøw moa kwaan ri jø tuuŋ Acer beege jiy ma kume ma pïëraŋween kurciel ki dïpe abïïc.",
                    "ID": "41"
                },
                {
                    "text": "Ki røk nyïïkwaac Naptali: Cwøw bëët moa näk cwiicge tägi ka pïërariiø këël mo kaala pïërariiø, moa näk løny jïge ki man cige baŋ leny, nyeŋge agöör piny na aciel aciel ki køør tuŋi moge ki køør dhøk uudi moge.",
                    "ID": "42"
                },
                {
                    "text": "Cwøw moa kwaan ri jø tuuŋ Naptali beege jiy ma kume ma pïërabïïc kurdäk ki dïpe aŋween.",
                    "ID": "43"
                },
                {
                    "text": "Jøøgø beege jiy moa näk okwaanø, ni kwäänö Modhe ka Aran ki dïbwöthe moa näk apaar kurriiø mo jø Icriel, ni ŋati man nø rege ööi na kar dhi øt wänni.",
                    "ID": "44"
                },
                {
                    "text": "Cwøw bëët mo jø Icriel moa näk cwiicge tägi ka pïërariiø këël mo kaala pïërariiø, moa näk løny jïge ki man cige baŋ leny, akwaan ki køør dhøk uut wëëkge.",
                    "ID": "45"
                },
                {
                    "text": "Ni kwäänge bëët beege jiy ma kume ma dïpe abïciel ka adäk ki dïpe abïïc ki pïërabïïc. ",
                    "ID": "46"
                },
                {
                    "title": "Luubö Mana Caan Kiper Jø Tuuŋ Libay Nee Ge Ba Kwaan Røk Jø Leny",
                    "text": "'Ba jø tuuŋ Libay kär kwaan røk jøøgø.",
                    "ID": "47"
                },
                {
                    "text": "Kiper Wuuö Jwøk ocäänö ki Modhe ni kööe,",
                    "ID": "48"
                },
                {
                    "text": "ni «Kär jø tuuŋ Libay kwaanï, ni ba rwöpï kwäänge ki jø Icriel møga;",
                    "ID": "49"
                },
                {
                    "text": "'ba jø tuuŋ Libay wär tïïyï na jiy mo oduŋkaany wø nyooth luumma tuut Jwøki ki jiy ki gïïa en yie bëët ena ceŋge. Ni ö oduŋkaara ki gïïa en yie bëët ni tïme ni käära geni, ni tïnyge gø, ni tïïcge twïër marge ni ena lak gø.",
                    "ID": "50",
                    "comment":"Oduŋkaany wø nyooth luumma tuut Jwøki ki jiy ko oduŋkaany røømmø poot no oduŋkaara aciel."
                },
                {
                    "text": "Køøre kany wäro tïme na kar wääth, jø tuuŋ Libay oduŋkaara puthge wøk; ni kany wäro tïme na kar pïïn piny, cwöthge piny. 'Ba no näk da dhaanhø mør jaak mo nyänhnha buut oduŋkaara wala manynya tïïc mana en yie nee tïïe, wär eni 'näk.",
                    "ID": "51"
                },
                {
                    "text": "'Ba jø Icriel geno tïïö ki twëëre ki køør lwaae moge, ni ŋati man nø ena ya atut mare tier bëëra marge.",
                    "ID": "52"
                },
                {
                    "text": "'Ba jø tuuŋ Libay twïër marge otïmö ni ena lak oduŋkaany wø nyooth luumma tuut Jwøki ki jiy, nee bäŋe gïn mo raac mo pïï dëët jø Icriel ki køør wëëc Jwøk; ni ö jø tuuŋ  Libay ni koorge oduŋkaany wø nyooth luumma tuut Jwøki ki jiy.»",
                    "ID": "53"
                },
                {
                    "text": "Ni ö jø Icrielli ni tïïcge gïïögø bëët kaawat mana ö Wuuö Jwøki na kööm Modhe.",
                    "ID": "54"
                }
            ]
        },
        {
            "ID": "OT:NUM.2",
            "name": "Kwään Jiy 2",
            "text": [
                {
                    "title": "Jööra Ö Jø Icrielli Na Cïïmge Twëëre Moge Ki Gø ",
                    "text": "Wuuö Jwøk acäänö ki Modhe ka Aran, ni kööe,",
                    "ID": "1"
                },
                {
                    "text": "«Jø Icriel wär tïïge ki twëëre, ni ŋati man nø bëëdö tier bëëra mar lwaak mare, ni ge ena tiet bëëre mo dhøk uut wëëkge. Twëëre moge wär tïïcge ni ege jädhö mëëth ki lak oduŋkaany røømmø.",
                    "ID": "2"
                },
                {
                    "text": "«'Ba jøw otïïc twïër marge tier bëëra marge løø oduŋkaara jï løø kur tuul-cäŋ wär tïmge na lwaa nyïïkwaac Juuda. Dïbwödhi mar lwaa nyïïkwaac Juuda beeye Nacøn wär Aminadap.",
                    "ID": "3"
                },
                {
                    "text": "Kwään jiy mo lwaak mare beege jiy ma kume ma pïërabïriiø kurŋween ki dïpe abïciel.",
                    "ID": "4"
                },
                {
                    "text": "«Ni jøw otïïc twïër marge buute beege jø tuuŋ Icakar; ni dïbwödhi mar lwaa nyïïkwaac Icakar beeye Natanel o Dhuar.",
                    "ID": "5"
                },
                {
                    "text": "Kwään jiy mo lwaak mare beege jiy ma kume ma pïërabïïc kurŋween ki dïpe aŋween.",
                    "ID": "6"
                },
                {
                    "text": "«Køøre beeye jø tuuŋ Dhebulan; ni dïbwödhi mar lwaa nyïïkwaac Dhebulan beeye Eliap o Këëlön.",
                    "ID": "7"
                },
                {
                    "text": "Kwään jiy mo lwaak mare beege jiy ma kume ma pïërabïïc ka abïriiø ki dïpe aŋween.",
                    "ID": "8"
                },
                {
                    "text": "«Kwään jiy bëët moa en tier twïër Juuda ki yïth lwaae moge beege jiy ma kume ma dïpa aciel ki pïërabära ka abïciel ki dïpe aŋween. Ni beege geni noo tïŋ wääth dïkwøŋ.",
                    "ID": "9"
                },
                {
                    "text": "«'Ba jøw otïïc twïër marge tier bëëra marge jï løø tier-piny ko oduŋkaara wär tïmge na lwaa nyïïkwaac Ruben; ni dïbwödhi mar lwaa nyïïkwaac Ruben beeye Elicuur o Cediyör.",
                    "ID": "10"
                },
                {
                    "text": "Kwään jiy mo lwaak mare beege jiy ma kume ma pïëraŋween ka abïciel ki dïpe abïïc.",
                    "ID": "11"
                },
                {
                    "text": "«Ni jøw otïïc twïër marge buute beege jø tuuŋ Cimien; ni dïbwödhi mar lwaa nyïïkwaac Cimien beeye Celumiel o Curicaday.",
                    "ID": "12"
                },
                {
                    "text": "Kwään jiy mo lwaak mare beege jiy ma kume ma pïërabïïc ka abïŋween ki dïpe adäk.",
                    "ID": "13"
                },
                {
                    "text": "«Køøre beege jø tuuŋ Gaat; ni dïbwödhi mar lwaa nyïïkwaac Gaat beeye Eliacap o Raguël.",
                    "ID": "14"
                },
                {
                    "text": "Kwään jiy mo lwaak mare beege jiy ma kume ma pïëraŋween kurbïïc ki dïpe abïciel ki pïërabïïc.",
                    "ID": "15"
                },
                {
                    "text": "«Kwään jiy bëët moa en tier twïër Ruben ki yïth lwaae moge beege jiy ma kume ma dïpa aciel ki pïërabïïc kurciel ki dïpe aŋween ki pïërabïïc. Ni beege riet lwaak mano tïŋŋi køør lwaak mano bwøth maal.",
                    "ID": "16"
                },
                {
                    "text": "«Køøre jø otïŋŋi dïër beege jø tuuŋ Libay, ko oduŋkaany røømmø. Lwaae bëët otïŋŋi ki køør cïïmmö mana cïïm ge ki gø yïth twëëre moge, ni jøøi nø cäädhi ka tier bëëra marge.",
                    "ID": "17"
                },
                {
                    "text": "«'Ba jøw otïïc twïër marge tier bëëra marge løø oduŋkaara jï løø kur pänh-cäŋ wär tïmge na lwaa nyïïkwaac Ipariem. Dïbwödhi mar lwaa nyïïkwaac Ipariem beeye Elicama wär Ammiyut.",
                    "ID": "18"
                },
                {
                    "text": "Kwään jiy mo lwaak mare beege jiy ma kume ma pïëraŋween ki dïpe abïïc.\t",
                    "ID": "19"
                },
                {
                    "text": "«Ni jøw oen buute beege jø tuuŋ Maneeca; ni dïbwödhi mar lwaa nyïïkwaac Maneeca beeye Gameeliel o Pedacur.",
                    "ID": "20"
                },
                {
                    "text": "Kwään jiy mo lwaak mare beege jiy ma kume ma pïëradäk kurriiø ki dïpe ariiø.",
                    "ID": "21"
                },
                {
                    "text": "«Køøre beege jø tuuŋ Benjamen; ni dïbwödhi mar lwaa nyïïkwaac Benjamen beeye Abidan o Gidiöni.",
                    "ID": "22"
                },
                {
                    "text": "Kwään jiy mo lwaak mare beege jiy ma kume ma pïëradäk kurbïïc ki dïpe aŋween.",
                    "ID": "23"
                },
                {
                    "text": "«Kwään jiy bëët moa en tier twïër Ipariem ki yïth lwaae moge beege jiy ma kume ma dïpa aciel ka abära ki dïpa aciel. Ni beege dää lwaak mano tïŋŋi.",
                    "ID": "24"
                },
                {
                    "text": "«'Ba jøw otïïc twïër marge tier bëëra marge jï løø wï-piny ko oduŋkaara wär tïmge na lwaa nyïïkwaac Daan. Dïbwödhi mar lwaa nyïïkwaac Daan beeye Akiedhar wär Amicaday.",
                    "ID": "25"
                },
                {
                    "text": "Kwään jiy mo lwaak mare beege jiy ma kume ma pïërabïciel kurriiø ki dïpe abïriiø.",
                    "ID": "26"
                },
                {
                    "text": "«Ni jøw otïïc twïër marge buute beege jø tuuŋ Acer; ni dïbwödhi mar lwaa nyïïkwaac Acer beeye Pagiel wär Okaran.",
                    "ID": "27"
                },
                {
                    "text": "Kwään jiy mo lwaak mare beege jiy ma kume ma pïëraŋween kurciel ki dïpe abïïc.",
                    "ID": "28"
                },
                {
                    "text": "«Køøre beeye jø tuuŋ Naptali; ni dïbwödhi mar lwaa nyïïkwaac Naptali beeye Akira wär Enan.",
                    "ID": "29"
                },
                {
                    "text": "Kwään jiy mo lwaak mare beege jiy ma kume ma pïërabïïc kurdäk ki dïpe aŋween.",
                    "ID": "30"
                },
                {
                    "text": "«Kwään jiy bëët moa en tier twïër Daan beege jiy ma kume ma dïpa aciel ki pïërabïïc ka abïriiø ki dïpe abïciel. Ni beege aŋuun lwaak mano tïŋŋi tiet bëëre moge.»",
                    "ID": "31"
                },
                {
                    "text": "Jøøgø beege jø Icriel bëët moa näk okwaanø ki køør dhøk uut wëëkge. Kwään jiy bëët moa näk okwaanø ki yïth twëëre ki køør lwaae moge beege jiy ma kume ma dïpe abïciel ka adäk ki dïpe abïïc ki pïërabïïc.",
                    "ID": "32"
                },
                {
                    "text": "'Ba jø tuuŋ Libay kär kwaan røk jø Icriel møga, kaawat mana ö Wuuö Jwøki na kööm Modhe.",
                    "ID": "33"
                },
                {
                    "text": "Køøre gïïögø bëët atïïc jø Icrielli, ni cïïmge twëëre moge na kwörge tiet bëëre moge, ni tïŋge ni tuuŋi nø cäädhi ka køør dhøk uut wëëkge, kaawat mana ö Wuuö Jwøki na kööm Modhe.",
                    "ID": "34"
                }
            ]
        },
        {
            "ID": "OT:NUM.3",
            "name": "Kwään Jiy 3",
            "text": [
                {
                    "title": "Luum Wäät Aran ",
                    "text": "Man beeye luum nyïïkwaac Aran ki Modhe kanya ö Wuuö Jwøki na cääne ki Modhe bäät Kïn Caynay.",
                    "ID": "1"
                },
                {
                    "text": "Nyeŋ wäät Aran beege Nadap na näk kaa, ka Abiyu, ki Eliedhar, ki Itamer.",
                    "ID": "2"
                },
                {
                    "text": "Moøgø beege nyeŋ wäät Aran, moa røøny na wïïr ki maaw na dïlämme, nee tïï dïlämme tïïcge.",
                    "ID": "3"
                },
                {
                    "text": "'Ba Nadap ka Abiyu athøw nyïm Wuuö Jwøk dï paap Caynay, kanya kïthge maac nyïm Wuuö Jwøk ki jöö mo patha kare. Ni thøwge ni poot bäŋ obwöre jïge. Køøre Eliedhar ki Itamer tïï dïlämme atïïcge yïth nïr kwøw mar wääge ma Aran. ",
                    "ID": "4"
                },
                {
                    "title": "Kanya Caan Tïïc Mar Jø Tuuŋ Libay",
                    "text": "Køøre Wuuö Jwøk aköö jï Modhe,",
                    "ID": "5"
                },
                {
                    "text": "ni «Käl jø tuuŋ Libay ni cïbï geni nyïm Aran na näk Kwääy Lam Mana Dwøŋ kiper nee eni tïnyge.",
                    "ID": "6"
                },
                {
                    "text": "Ni ö geni ni tïnyge Aran ki jø Icriel bëët nyïm oduŋkaany røømmø, ni ge tïïya tïïc mar oduŋkaanynyøgø na näk kar bëëtö mara, a na Wuuö Jwøk.",
                    "ID": "7"
                },
                {
                    "text": "Jammi bëët moa en yo oduŋkaany røømmø otïmö ni ena ceŋge, ni tïïge kiper jø Icriel, ni ge tïnynya kar bëëtö mar Wuuö Jwøk.",
                    "ID": "8"
                },
                {
                    "text": "Jø tuuŋ Libay wär cïpï jï Aran ki wääte, kiper ki røk jø Icriel gena jiy mo doo cïbö jïre na bäre.",
                    "ID": "9"
                },
                {
                    "text": "'Ba Aran ki wääte wär thïïŋï, ni ö geni ni gwøkge tïïc marge na näk tïï dïlämme; 'ba noo näk da dhaanhø mør jaak mo nyänhnha buut oduŋkaara wala manynya tïïc manøgø nee tïïe, wär eni 'näk.»",
                    "ID": "10"
                },
                {
                    "text": "Ni kö Wuuö Jwøki jï Modhe,",
                    "ID": "11"
                },
                {
                    "text": "«Neenï, aani jø tuuŋ Libay alwøra dëët jø Icriel  na kar kaai moo lwaar määr jø Icriel ki ge. Jø tuuŋ Libay geno tïmö na 'moa,",
                    "ID": "12"
                },
                {
                    "text": "kiper kaai bëët beege 'moa. Dïcäŋa nääa kaai bëët yi ŋööm Ijep, kaai bëët mo jø Icriel, ni beege jiy ki lääc paac, acïba kur keerge na 'moa, ni putge bëëtö na 'moa. Man beeye aani na Wuuö Jwøk na nut cøøn noo bëëdö.»",
                    "ID": "13"
                },
                {
                    "text": "Ni ö Wuuö Jwøki ni cääne ki Modhe dï paap Caynay, ni kööe,",
                    "ID": "14"
                },
                {
                    "text": "ni «Kwaan jø tuuŋ Libay ki køør dhøk uut wëëkge ki tuŋi moge. Kwaan cwøw bëët moa näk jïge da dwäde oceele këël mo kaala dwäde oceele.»",
                    "ID": "15"
                },
                {
                    "text": "Køøre Modhe jøøgø akwaane ki køør luum Wuuö Jwøk, kaawat mana kööm eni.",
                    "ID": "16"
                },
                {
                    "text": "'Ba nyeŋ wäät Libay beege Gërcön ki Kät ki Mërari.",
                    "ID": "17"
                },
                {
                    "text": "Ni nyeŋ wäät Gërcön ki køør dhøk uudi moge beege Löbeni ki Cimiy.",
                    "ID": "18"
                },
                {
                    "text": "Ni nyeŋ wäät Kät ki køør dhøk uudi moge beege Amram ki Icaar ki Keeprön ki Udhiel.",
                    "ID": "19"
                },
                {
                    "text": "Ni nyeŋ wäät Mërari ki køør dhøk uudi moge beege Maali ki Muci. Moøgø beege dhøk uudi mo jø tuuŋ Libay.",
                    "ID": "20"
                },
                {
                    "text": "'Ba ki røk wäät Gërcön beege dhi øt Löbeni ki dhi øt Cimiy; moøgø beege dhøk uudi mo wäät Gërcön.",
                    "ID": "21"
                },
                {
                    "text": "Kwään cwøw bëët moa näk jïge da dwäde oceele këël mo kaala dwäde oceele beege jiy ma kume abïriiø ki dïpe abïïc.",
                    "ID": "22"
                },
                {
                    "text": "Jø dhøk uudi mo nyïïkwaac Gërcön twïër marge tïïcge tïïö töök oduŋkaara jï løø kur pänh-cäŋ.",
                    "ID": "23"
                },
                {
                    "text": "'Ba Eliacap wär Lael beeye dïbwödhi mar nyïïkwaac Gërcön.",
                    "ID": "24"
                },
                {
                    "text": "Tïïc mar nyïïkwaac Gërcön yo oduŋkaany røømmø beeye ki man gwøkge oduŋkaara na näk kar bëëtö mar Wuuö Jwøk, ki rëëbi mare, ka abïï man wø gëëŋ dhee,",
                    "ID": "25"
                },
                {
                    "text": "ka abïïe mo kal mana en lak oduŋkaara ki gïn wø cïp olämme bääte, ka abïï man wø gëëŋ dhi karøgø, ki thøøli mo wø mäk piny ki ge bëët. Këël tïïe bëët mo wø manynyi kiper gïïögø poot ena ceŋge thuwø.",
                    "ID": "26"
                },
                {
                    "text": "Ki røk wäät Kät beege dhi øt Amram ki dhi øt Icaar ki dhi øt Keeprön ki dhi øt Udhiel; moøgø beege dhøk uudi mo wäät Kät.",
                    "ID": "27"
                },
                {
                    "text": "Kwään cwøw bëët moa näk jïge da dwäde oceele këël mo kaala dwäde oceele beege jiy ma kume abära ki dïpe abïciel. 'Ba tïïc mar nyïïkwaac Kät beeye koor japa en kur keerge moa en yo oduŋkaara.",
                    "ID": "28"
                },
                {
                    "text": "Jø dhøk uudi mo nyïïkwaac Kät twïër marge tïïcge tïïö jï løø tier-piny ko oduŋkaara.",
                    "ID": "29"
                },
                {
                    "text": "'Ba Elicapan wär Udhiel beeye dïbwödhi mar nyïïkwaac Kät.",
                    "ID": "30"
                },
                {
                    "text": "'Ba tïïc marge beeye gwøk acanduk mar Wuuö Jwøk, ki tharabëëta, ki lamba, ki gïn wø cïp olämme bääte, ki gïn wø waaŋ gïn wø jïye ŋwääi ni met bääte, ki jap wø en kur keerge mo wø tïï dïlämme ki ge, ka abïï man wø gëëŋ kanya en kur keere na pere leth ki gø. Këël tïïe bëët mo wø manynyi kiper gïïögø poot ena ceŋge thuwø.",
                    "ID": "31"
                },
                {
                    "text": "Ni ö Eliedhar wär Aran na näk Kwääy Lam Mana Dwøŋ ni tïme na wïth jøøa näk dïbwöthe mo jø tuuŋ Libay, ni jø wø gwøk oduŋkaara mana en kur keere ena cere.",
                    "ID": "32"
                },
                {
                    "text": "Ki røk wäät Mërari beege dhi øt Maali ki dhi øt Muci; moøgø beege dhøk uudi mo wäät Mërari.",
                    "ID": "33"
                },
                {
                    "text": "Kwään cwøw bëët moa näk jïge da dwäde oceele këël mo kaala dwäde oceele beege jiy ma kume abïciel ki dïpe ariiø.",
                    "ID": "34"
                },
                {
                    "text": "Dïbwödhi mar jø tuuŋ Mërari beeye Dhuriel wär Abikael. Twïër marge tïïcge tïïö jï løø wï-piny ko oduŋkaara.",
                    "ID": "35"
                },
                {
                    "text": "'Ba tïïc mar nyïïkwaac Mërari beeye gwøk opämi mo oduŋkaara, ki cööthe, ki gïï wø cwöth tietge yïthge, ki läämme, ki jap wø tïïö ki ge bëët, këël tïïe bëët mo wø manynyi kiper gïïögø;",
                    "ID": "36"
                },
                {
                    "text": "ki jer kal ki gïï wø cwöth tietge yïthge, ki dïnööy ki thøøli mo wø mäk piny ki ge bëët.",
                    "ID": "37"
                },
                {
                    "text": "'Ba Modhe ka Aran ki wäät Aran, twïër marge tïïcge tïïö nyïm oduŋkaany røømmø na näk kar bëëtö mar Wuuö Jwøk, jï løø kur tuul-cäŋ; ni tïïe bëët mo wø tïïc yo oduŋkaara kiper jø Icriel  ena ceŋge. 'Ba ni näk da dhaanhø mør jaak mo nyänhnha buut oduŋkaara wala manynya tïïc manøgø nee tïïe, eni doo nääö.",
                    "ID": "38"
                },
                {
                    "text": "Ki køør mana ö Wuuö Jwøki na kööm Modhe ka Aran, geni jø tuuŋ Libay akwaange ki køør dhøk uut wëëkge; ni kwään cwøw moa näk jïge da dwäde oceele këël mo kaala dwäde oceele beege jiy ma kume ma pïërariiø kurriiø. ",
                    "ID": "39"
                },
                {
                    "title": "Kanya Lwør Jø Tuuŋ Libay Na Kar Kaai Mo Jø Icriel",
                    "text": "'Ba Wuuö Jwøk aköö jï Modhe, ni «Kwaan kaai bëët moa näk cwøw mo jø Icriel, moa näk jïge da dwäde oceele këël mo kaala dwäde oceele, ni göörï nyeŋge piny.",
                    "ID": "40"
                },
                {
                    "text": "Ni lwørï jø tuuŋ Libay na 'moa na kar kaai bëët mo jø Icriel, ni lwørï lääc paac mo jø tuuŋ Libay thuwø na 'moa na kar kaai bëët mo lääc paac mo jø Icriel. Man beeye aani na Wuuö Jwøk.»",
                    "ID": "41"
                },
                {
                    "text": "Køøre Modhe kaai bëët mo jø Icriel akwaane, kaawat mana ö Wuuö Jwøki na kööm eni.",
                    "ID": "42"
                },
                {
                    "text": "Cwøw bëët moa näk kaai moa nyeŋge göör piny, na näk jïge da dwäde oceele këël mo kaala dwäde oceele, kwäänge beege jiy ma kume ma pïërariiø kurriiø ki dïpe ariiø ki pïërabïriiø kurdäk.",
                    "ID": "43"
                },
                {
                    "text": "Køøre Wuuö Jwøk acäänö ki Modhe ni kööe,",
                    "ID": "44"
                },
                {
                    "text": "ni «Lwør jø tuuŋ Libay na kar kaai mo jø Icriel, ni lwørï lääc paac mo jø tuuŋ Libay thuwø na kar kaai mo lääc paac mo jø Icriel, ni ö jø tuuŋ Libay ni tïmge na 'moa. Man beeye aani na Wuuö Jwøk.",
                    "ID": "45"
                },
                {
                    "text": "'Ba jiy ma dïpe ariiø ki pïërabïriiø kurdäk moa näk kaai mo jø Icriel moa dööŋ wøk, ni bäŋ jø tuuŋ Libay mo wiilge rege ki ge, dëëtge dege wïïla wøk ki gwel.",
                    "ID": "46"
                },
                {
                    "text": "Wärï kädï ki gwel abïïc mar rumi mana cwøl ni cekel bäät ŋati man nø, mo opäärö ki rumi mar kar lam na en kur keere.",
                    "ID": "47",
                    "comment":"Cekel ki dhi Ibaru beeye gïr røm mo thiinh, mo peek mare röömi ki thariipe aŋween."
                },
                {
                    "text": "Gwel mo ocïp jøøgø na dööŋ wøk yøø, na wiilge rege ki ge, wär mëëk Aran ki wääte.»",
                    "ID": "48"
                },
                {
                    "text": "Køøre gwet wïïdö mo jø Icriel moa dööŋ wøk, ni bäŋ jø tuuŋ Libay mo wiilge rege ki ge, akäl Modhe.",
                    "ID": "49"
                },
                {
                    "text": "Gwel moa lwør baŋ kaai mo jø Icriel beege kuma aciel ki dïpe adäk ki pïërabïciel kurbïïc mar rumi mana cwøl ni cekel, ni gwetøgø opäärö ki rumi mar kar lam na en kur keere.",
                    "ID": "50"
                },
                {
                    "text": "Ni ö Modhe ni cïp gwet wïïdö jï Aran ki wääte, ki køør dwør Wuuö Jwøk, kaawat mana ö Wuuö Jwøki na kööm eni.",
                    "ID": "51"
                }
            ]
        },
        {
            "ID": "OT:NUM.4",
            "name": "Kwään Jiy 4",
            "text": [
                {
                    "title": "Thääŋ Tïïc Mar Jø Tuuŋ Libay Mana Cïp Jï Nyïïkwaac Kät ",
                    "text": "Køøre Wuuö Jwøk acäänö ki Modhe ka Aran, ni kööe,",
                    "ID": "1"
                },
                {
                    "text": "ni «Yïthakic jø tuuŋ Libay, kwaan nyïïkwaac Kät ki køør tuŋi moge ki køør dhøk uudi moge.",
                    "ID": "2"
                },
                {
                    "text": "Kwaan cwøw bëët moa näk cwiicge pïëradäk këël pïërabïïc, jøw mo løny jïge ki man cige nee tïï oduŋkaany røømmø tïïcge.",
                    "ID": "3"
                },
                {
                    "text": "«Tïïc mano tïïc nyïïkwaac Kät yo oduŋkaany røømmø beeye gwøk japa en kur keerge na perge leth.",
                    "ID": "4"
                },
                {
                    "text": "Kany wø tïme na ri tïŋŋö, Aran ki wääte doo dønynya yo oduŋkaara, ni pätge abïï man wø gëëŋ kanya en kur keere na pere leth ki gø, ni kälge gø piny, ni rïëpge gø bäät acanduk man wø nyooth luumma tuut Jwøki ki jiy.",
                    "ID": "5"
                },
                {
                    "text": "Ni rïëpge bäät gø ki rëëbi mar pëët lääy mo onyøŋø, ni peerge abïï bäät gø mo kïte caala kït abïcøle, ni rwaakge jer tëër ïth gøøni.",
                    "ID": "6"
                },
                {
                    "text": "«Køøre abïï mo kïte caala kït abïcøle opeerge bäät tharabëëta mar muunni moa näk nyuuthe, ni kïthge cäänne ka apät ki kuure bääte, ko ogubääc jëëthe mo kwøŋ; ni muunni mo en bääte cooth bëëdö karge.",
                    "ID": "7"
                },
                {
                    "text": "Ni rïëpge bäätge ka abïï mo kwaar, ni rïëpge bäät abïïnögø ki rëëbi mar pëët lääy mo onyøŋø, ni rwaakge jer tëër ïth gøøni. ",
                    "ID": "8"
                },
                {
                    "text": "«Køøre abïï mo kïte caala kït abïcøle olwørge ni uumge gïn wø bëët lambae bääte, ki lambae, ki gïï wø 'näk maa lambae ki ge, ki cäänne, ki dääk mädhi moe bëët, na näk gïï wø tïïge ki geni;",
                    "ID": "9"
                },
                {
                    "text": "ni kïthge gïn wø bëët lambae bääte ki jape bëët yo opïr pïën, ni cïpge gø bäät gïr käädö.",
                    "ID": "10"
                },
                {
                    "text": "«Køøre gïn wø waaŋ gïn wø jïye ŋwääi ni met bääte na näk tïïc ka warkey, ouumge ka abïï mo kïte caala kït abïcøle, ni uumge gø ki rëëbi mar pëët lääy mo onyøŋø, ni rwaakge jer tëër ïth gøøni.",
                    "ID": "11"
                },
                {
                    "text": "«Ni lwørge jap tïïc bëët mo wø tïïö ki geni yi kar lam na en kur keere ni bäcge geni ka abïï mo kïte caala kït abïcøle, ni uumge gø ki rëëbi mar pëët lääy mo onyøŋø, ni cïpge gø bäät gïr käädö.",
                    "ID": "12",
                    "comment":"Kar lam na en kur keere ko oduŋkaany wø nyooth luumma tuut Jwøki ki jiy, ko oduŋkaany røømmø poot no oduŋkaara aciel."
                },
                {
                    "text": "«Køøre bur ojøøpge wøk bäät gïn wø cïp olämme bääte, ni rïëpge gø ka abïï ma dïmuur;",
                    "ID": "13"
                },
                {
                    "text": "ni cïpge jap tïïc moe bëët bäät gø, ni beeye athääk jwëëlli mo wø käär mäc ki ge, ki gïï wø lääm rïŋ wøk ki ge, ka akaape, ki cäänne, ni beege jap tïïc bëët mo gïn wø cïp olämme bääte; ni rïëpge gø ki rëëbi mar pëët lääy mo onyøŋø, ni rwaakge jer tëër ïth gøøni.",
                    "ID": "14"
                },
                {
                    "text": "«'Ba kanyo ö Aranni ki wääte noo lønyge ki twöc japa en kur keerge mo kar lam na en kur keere, noo tïme na kany wäro tïŋ wääth, wäät Kät doo öö kiper tëër. 'Ba japa en kur keerge ba dege gudö, nee ge ba thøwge. Gïïögø beege gïï käär nyïïkwaac Käti røk japa en yo oduŋkaany røømmø.",
                    "ID": "15"
                },
                {
                    "text": "«'Ba tïïc mar maar lamba, ki tïï gïn wø jïye ŋwääi ni met, ki tïï muuce mo beel mo wø cïp cooth, ki tïï maar rööny ni wø judö ki gø, otïmö ni ena cer Eliedhar wär Aran na näk Kwääy Lam Mana Dwøŋ. Beeye eni noo gwøk oduŋkaara mana näk kar bëëtö mar Wuuö Jwøk ki japo en yie bëët, ni beeye kar lam mana en kur keere.»",
                    "ID": "16"
                },
                {
                    "text": "Ni kö Wuuö Jwøki jï Modhe ka Aran,",
                    "ID": "17"
                },
                {
                    "text": "ni «Kär nou wëëga nyïïkwaac Kät ränynyö dï jø tuuŋ Libay.",
                    "ID": "18"
                },
                {
                    "text": "'Ba gïna dou tïïö kiperge nee ge bëëtge ni kwøw, nee bäŋe thøø mo pïï dëëtge kany wäro nyänhge buut japo en kur keerge beeye en; Aran ki wääte geno døny yo oduŋkaara ni nyoothge tïïc jï ŋati man nø ki gïno kääre.",
                    "ID": "19"
                },
                {
                    "text": "'Ba kär näk wäät Kät dønynya yie ki man neenge japa en kur keerge, këël ki nyi kany mo thiinh, nee ge ba thøwge.» ",
                    "ID": "20"
                },
                {
                    "title": "Thääŋ Tïïc Mar Jø Tuuŋ Libay Mana Cïp Jï Nyïïkwaac Gërcön",
                    "text": "Køøre Wuuö Jwøk acäŋ cäänö ki Modhe, ni kööe,",
                    "ID": "21"
                },
                {
                    "text": "ni «Kwaan nyïïkwaac Gërcön thuwø ki køør tuŋi moge ki køør dhøk uudi moge.",
                    "ID": "22"
                },
                {
                    "text": "Kwaan cwøw bëët moa näk cwiicge pïëradäk këël pïërabïïc, jøw mo løny jïge ki man cige nee tïï oduŋkaany røømmø tïïcge.",
                    "ID": "23"
                },
                {
                    "text": "«Nyïïkwaac Gërcön tïïc marge ki gïïo käärge beege",
                    "ID": "24"
                },
                {
                    "text": "rëëbi mana en bäät kar bëëtö mar Wuuö Jwøk, ki rëëbi mar oduŋkaara, ki rëëbi mana en bääte, ki rëëbi mar pëët lääy mo onyøŋø na en bäät moøgø, ka abïï man wø gëëŋ dho oduŋkaara ki gø.",
                    "ID": "25"
                },
                {
                    "text": "Ni käärge abïïe mo kal na en lak oduŋkaara ki gïn wø cïp olämme bääte, ka abïï man wø gëëŋ dhi karøgø, ki thøøli mo wø mäk piny ki ge bëët, këël jammi bëët mo wø manynyi kiper tïïc mar gïïögø; ni gïï wø manynyi bëët kiper tïïc japøgø dege tïïö.",
                    "ID": "26"
                },
                {
                    "text": "Tïïc bäre mar nyïïkwaac Gërcön, këël luup gïï wø käärge, ki tïïe moge bëët wär tïme ni caana Aran ki wääte jïge; ni nyuunhnhu ŋati man nø ki tëëre na dee käärö, ni wiiu gø cere.",
                    "ID": "27"
                },
                {
                    "text": "Manøgø beeye tïïc mar dhøk uudi mo nyïïkwaac Gërcön yo oduŋkaany røømmø; ni ö tïïci marge ni en cer  Itamer wär Aran, ni beeye Aran na näk Kwääy Lam Mana Dwøŋ. ",
                    "ID": "28"
                },
                {
                    "title": "Thääŋ Tïïc Mar Jø Tuuŋ Libay Mana Cïp Jï Nyïïkwaac Mërari",
                    "text": "«Kwaan nyïïkwaac Mërari thuwø ki køør tuŋi moge ki køør dhøk uudi moge.",
                    "ID": "29"
                },
                {
                    "text": "Kwaan cwøw bëët moa näk cwiicge pïëradäk këël pïërabïïc, jøw mo løny jïge ki man cige nee tïï oduŋkaany røømmø tïïcge.",
                    "ID": "30"
                },
                {
                    "text": "Ni tïïc mano cïp ceŋge yo oduŋkaany røømmø beeye käär opämi mo oduŋkaara na näk kar bëëtö mar Wuuö Jwøk, ki cööthe, ki gïï wø cwöth tietge yïthge, ki läämme,",
                    "ID": "31"
                },
                {
                    "text": "ki jer kal, ki gïï wø cwöth tietge yïthge, ki dïnööy, ki thøøli, ki jap wø tïïö ki ge bëët. Këël jammi bëët mo wø manynyi kiper tïïc mar gïïögø poot ena ceŋge thuwø. Ni cïpu jammi mo wø käär ŋati man nø ni you kwaanø ki køør nyeŋŋe.",
                    "ID": "32"
                },
                {
                    "text": "Manøgø beeye tïïc mar dhøk uudi mo nyïïkwaac Mërari yo oduŋkaany røømmø, ni ö tïïci marge ni en cer Itamer wär Aran na näk Kwääy Lam Mana Dwøŋ.» ",
                    "ID": "33"
                },
                {
                    "title": "Kanya Kwaan Jø Tuuŋ Libay",
                    "text": "Køøre Modhe ka Aran ki dïbwöthe mo lwaae nyïïkwaac Kät akwaange ki køør tuŋi moge ki køør dhøk uudi moge,",
                    "ID": "34"
                },
                {
                    "text": "ni beege cwøw bëët moa näk cwiicge pïëradäk këël pïërabïïc, jøw moa cøø nee tïï oduŋkaany røømmø tïïcge;",
                    "ID": "35"
                },
                {
                    "text": "ni kwään jøøgø ki køør dhøk uudi moge beege jiy ma kume ariiø ki dïpe abïriiø ki pïërabïïc.",
                    "ID": "36"
                },
                {
                    "text": "Moøgø beege kwään cwøw bëët mo nyïïkwaac Kät moa tïïö yo oduŋkaany røømmø, na kwaan Modhe ka Aran ki køør mana caan Wuuö Jwøki ki dhi Modhe.",
                    "ID": "37"
                },
                {
                    "text": "Køøre nyïïkwaac Gërcön akwaan ki køør tuŋi moge ki køør dhøk uudi moge,",
                    "ID": "38"
                },
                {
                    "text": "ni beege cwøw bëët moa näk cwiicge pïëradäk këël pïërabïïc, jøw moa cøø nee tïï oduŋkaany røømmø tïïcge;",
                    "ID": "39"
                },
                {
                    "text": "ni kwään jøøgø ki køør tuŋi moge ki køør dhøk uudi moge beege jiy ma kume ariiø ki dïpe abïciel ki pïëradäk.",
                    "ID": "40"
                },
                {
                    "text": "Moøgø beege kwään cwøw bëët mo nyïïkwaac Gërcön moa tïïö yo oduŋkaany røømmø, moa kwaan Modhe ka Aran ki køør mana caan Wuuö Jwøki.",
                    "ID": "41"
                },
                {
                    "text": "Køøre nyïïkwaac Mërari akwaan ki køør tuŋi moge ki køør dhøk uudi moge,",
                    "ID": "42"
                },
                {
                    "text": "ni beege cwøw bëët moa näk cwiicge pïëradäk këël pïërabïïc, jøw moa cøø nee tïï oduŋkaany røømmø tïïcge;",
                    "ID": "43"
                },
                {
                    "text": "ni kwään jøøgø ki køør tuŋi moge ki køør dhøk uudi moge beege jiy ma kume adäk ki dïpe ariiø.",
                    "ID": "44"
                },
                {
                    "text": "Moøgø beege kwään cwøw bëët mo nyïïkwaac Mërari, moa kwaan Modhe ka Aran ki køør mana caan Wuuö Jwøki ki dhi Modhe.",
                    "ID": "45"
                },
                {
                    "text": "Moi beege kwään jø tuuŋ Libay, moa kwaan Modhe ka Aran ki dïbwöthe mo jø Icriel, ki køør tuŋi moge ki køør dhøk uudi moge.",
                    "ID": "46"
                },
                {
                    "text": "Cwøw bëët moa näk cwiicge pïëradäk këël pïërabïïc moa cøø kiper tïï tëër ki tïïe møøk yo oduŋkaany røømmø,",
                    "ID": "47"
                },
                {
                    "text": "kwäänge beege jiy ma kume abära ki dïpe abïïc ki pïërabära.",
                    "ID": "48"
                },
                {
                    "text": "'Ba ŋati man nø anyuunhnhi ki tïïc mana dee tïïö ki tëër mana dee käärö ki køør mana caan Wuuö Jwøki ki dhi Modhe. Jøøgø bëët akwaan Modhe, kaawat mana ö Wuuö Jwøki na kööm eni.",
                    "ID": "49"
                }
            ]
        },
        {
            "ID": "OT:NUM.5",
            "name": "Kwään Jiy 5",
            "text": [
                {
                    "title": "Ciik Kiper Teeŋ Jiy Moa Doo Kïth Ŋää Twïër ",
                    "text": "Køøre Wuuö Jwøk acäänö ki Modhe, ni kööe,",
                    "ID": "1"
                },
                {
                    "text": "ni «Kööm jø Icriel kiper nee jiy moa näk dëëtge da täw buny dëël, ki moa näk dëëtge da gïï mo cwëëyö, ki jiy moa näk dëëtge da läp nee kïthge wøk ŋää twïër.",
                    "ID": "2"
                },
                {
                    "text": "Cwøw ki mään bëët mo dëëtge da gïïögø wär kïth wøk ŋää twïër, kiper nee twïër mar lwaa Icriel ba raanyge, na näk kany wø bëëda yie yïthakicge.»",
                    "ID": "3"
                },
                {
                    "text": "Ni ö jø Icrielli ni tïïcge gïnögø; ni kïthge jøøgø wøk ŋää twïër. Ni tïïcge gïnögø\t  na kare kaawat mana ö Wuuö Jwøki na kööm Modhe. ",
                    "ID": "4"
                },
                {
                    "title": "Ciik Kiper Jammi Mo Di Dwøgø",
                    "text": "Køøre Wuuö Jwøk acäänö ki Modhe, ni kööe,",
                    "ID": "5"
                },
                {
                    "text": "ni «Caanï jï jø Icriel, ni kany wø näk da dïcwøø wala dhaagø mo obääyö dëër dhaanhø mør, ni gaa wøk ri ciik Wuuö Jwøk, kanyo joot bääyö mare,",
                    "ID": "6"
                },
                {
                    "text": "eni gïna baae dee købø. Ni dwøk gïna näk ee kälö na kare, ni mëët bäät gø, ni mëëk gø ŋata bääye dëër gø.",
                    "ID": "7",
                    "comment":"Ni mëët bäät gø. Ni näk mo käla abïïc, bäät gø doo mëënnö ka aciel; ni näk mo käla apaar, bäät gø doo mëënnö ka ariiø, këël kuneca."
                },
                {
                    "text": "'Ba ni näk ŋata bääye dëër gø tøør, ni bäŋ tuuŋge mo lwør japøgø, japøgø oci jï Wuuö Jwøk, ni mëëgi dïlämi, ni dwali na aciel ki nywø røømmø mano cïp no okïdi.",
                    "ID": "8"
                },
                {
                    "text": "«Køøre thuwø, muuce bëët moa näk ena kur keerge ni wø cïp jø Icrielli jï dïlämi, wär tïmge na moe.",
                    "ID": "9"
                },
                {
                    "text": "'Ba japo en kur keerge mo wø cïp ŋati man nø jï dïlämi wär tïmge na mo dïlämmöca.» ",
                    "ID": "10"
                },
                {
                    "title": "Ciik Kiper Luup Adïëda Mo Ena Cwïny Dïcwøø ki Dhaagø Mare",
                    "text": "Køøre Wuuö Jwøk Modhe aköömme",
                    "ID": "11"
                },
                {
                    "text": "nee luup moi caane jï jø Icriel, ni kööe, ni «Kanymør da ŋat mo cïïe ree ee paanyø ni bääye dëër cwøre,",
                    "ID": "12"
                },
                {
                    "text": "ni bute ki dïcwøø mør ni kuc cwøre, ni raany ree ni kuc, ni bäŋ ŋat mo ojoot gø, ni eni kär maa ki luk.",
                    "ID": "13"
                },
                {
                    "text": "Kanymør cwøre dëëtö ki cwïnye ki køør päl cwïny mare ni cïïe dëëre ee raanynyø; wala da ŋat mo dëëtö ki cwïnye jaak, ki køør päl cwïny mare ki cïïe, 'ba cïïe dëëre käre raanynyø.",
                    "ID": "14"
                },
                {
                    "text": "Ni näk mo teeŋ acaare moøgø otägö, ŋateca cïïe wär käl baŋ dïlämi. Ni känne ki muuy man wø manynyi kipere, ni beeye møk bëëlö ma rumi aciel mo lwørra røk rumme apaar moa en yi rumi mana cwøl ni iipa. Kär nee kunynya bäät gø ki maaw, wala kïtha bäät gø ki gïn wø jïye ŋwääi ni met, kiper beeye muuy mar beel mana cïp na kar päl cwïny, na gïr par wïc, nee luubö mana na adïëri joot.",
                    "ID": "15",
                    "comment":"Rumi mana cwøl ni iipa, kanymør röömi ka caapiia."
                },
                {
                    "text": "«Køøre dïlämi dhaaŋŋøgø dee kälö ni wëëk gø cuŋŋö nyïm Wuuö Jwøk.",
                    "ID": "16"
                },
                {
                    "text": "Ni ö dïlämi ni lwöte ki pïï moa en kur keere yi dak, ni lwöte ki tør piny yo oduŋkaara na näk kar bëëtö mar Wuuö Jwøk, ni kïth gø yi pïï.",
                    "ID": "17"
                },
                {
                    "text": "'Ba dïlämi dhaaŋŋøgø owëëk cuŋŋö nyïm Wuuö Jwøk, ni pät jïëc gø, ni cïp muuy mar beel cer gø na gïr par wïc, ni beeye muuy mana cïp na kar päl cwïny; ni pïïögø na keec yøø ni wø duunni ka acïëni ena cer dïlämi.",
                    "ID": "18"
                },
                {
                    "text": "Ni ö dïlämi ni wëëk dhaaŋŋøgø kööŋ, ni kööe, ni ‹Ni näk ï kär butö ki dïcwøø mør, ni riï kärï paanyø buut cwørï, ni kärï riï raanynyø keerï niï ena po cwørï, dööŋï wøk ka acïëni mano ööi ki køør pïï moi ni keec ii.",
                    "ID": "19"
                },
                {
                    "text": "'Ba ni näk mo riï iï paanyø buut cwørï, ni raanynyï riï niï poot ena paare, ni butï ki dïcwøø mør mo patha cwørï, Wuuö Jwøk ïïno wëëk cien.›",
                    "ID": "20"
                },
                {
                    "text": "Køøre dïlämi dhaaŋŋøgø owëëk kööŋ nee dëëre lame; ni ö dïlämi ni kööe jïre, ni ‹Ni näk riï iï paanyø buut cwørï, ïïno tïïc Wuuö Jwøki ni ïïno cienø dï jø pou, ni ö Wuuö Jwøki ni raany kar nyöödö marï ni wëëk yiï kwöt.",
                    "ID": "21"
                },
                {
                    "text": "Pïï mo wø duunni ka acïëni oci yiï, ni raany kar nyöödö marï ni wëëk yiï kwöt.› «Køøre dhaagø doo köö, ni ‹Enøgønø; aana jïëy.›",
                    "ID": "22"
                },
                {
                    "text": "«Køøre dïlämi jap acïëni moøgø dee gööra yi wëëlö ni peny gø yi pïïa keec.",
                    "ID": "23"
                },
                {
                    "text": "Ni wëëk nyijøøgø maath pïïa keec mo wø duunni ka acïëni, ni ö pïïyi ni cige yie ni mooc eni ki rääm mo dwøŋ.",
                    "ID": "24"
                },
                {
                    "text": "Ni ö dïlämi ni käl muuy mar beel mana cïp na kar päl cwïny, ni käl gø wøk cer dhaaŋŋøgø, ni tïŋ  gø maal ni tuuŋ gø nyïm Wuuö Jwøk, ni käl muuy manøgø buut gïn wø cïp olämme bääte.",
                    "ID": "25"
                },
                {
                    "text": "Ni lwöte ki yi cere ri muuy mar beegøgø na gïr par wïc, ni waaŋ gø bäät gïn wø cïp olämme bääte; køøre, dhaagø dee wëëga maath pïïögø.",
                    "ID": "26"
                },
                {
                    "text": "Kanyo nø wëëk nyijøøgø maath pïï, ni näk nyijøøgø dëëre ee raanynyø ni bääye dëër cwøre møn, pïï mo wø duunni ka acïëni oci yie ni duunne ki rääm mo dwøŋ dëëre, ni ö yie ni kwöde ni räny kar nyöödö mare; ni tïm dhaaŋŋøgø no ocienø dï jø poge.",
                    "ID": "27"
                },
                {
                    "text": "'Ba ni näk dhaaŋŋøgø gïnögø käre tïïö ni dëëre käre raanynyø, eno bëëdö ni bäŋ ajäla bääte, ni jïte ko obwöre.",
                    "ID": "28"
                },
                {
                    "text": "«Manøgø beeye ciik kiper luum adïëda man wø tägi ki køør päl cwïny, kany wø ö dhaage ni paany ree ni raany dëëre keere ni eni ena paare,",
                    "ID": "29"
                },
                {
                    "text": "wala kany wø ö dïcwøø wø jït cwïnye ki gïr adïëda ki køør päl cwïny mare ki cïïe. Køøre cïïe okäl nyïm Wuuö Jwøk, ni ö dïlämi ni tïïc gïïa caan ciiki manøgø bäre dëër dhaaŋŋøgø.",
                    "ID": "30"
                },
                {
                    "text": "Ni ö dïcwøønnøgø ni dööŋe wøk yïth raayøgø, 'ba ni näk dhaaŋŋøgø obääyö, raaye oen wïïe.»",
                    "ID": "31"
                }
            ]
        },
        {
            "ID": "OT:NUM.6",
            "name": "Kwään Jiy 6",
            "text": [
                {
                    "title": "Ciik Kiper Dhaanhø Mo Mare Kööŋ Mo Cïpa Ree Na Ŋat Nadhir ",
                    "text": "'Ba Wuuö Jwøk acäŋ cäänö ki Modhe, ni kööe,",
                    "ID": "1"
                },
                {
                    "text": "ni «Caanï jï jø Icriel: Ni näk dïcwøø wala dhaagø kööŋ ki man cïp ree kur keere jï Wuuö Jwøk na ŋat Nadhir,",
                    "ID": "2",
                    "comment":"Nadhir beeye dhi Ibaru, ni tiere beeye ki man cïp røk ni dhaanhø ena kur keere jï  Wuuö Jwøk."
                },
                {
                    "text": "ree dee mänö ki køøŋ nyïïomøki, ki teeŋ kwøŋ møøk, ni eni ba doo mädhö ki pï nyïïomøki, ni ba nhudhe ki nyïï gø wala nyama nyïï gø moa näk otal.",
                    "ID": "3"
                },
                {
                    "text": "Ki yïth nïne bëët mo wø beede ni ree ee cïp kur keere na ŋat Nadhir, eni ba doo cämö ki gïn mo käla ri jaadhøgø, ki mana täge ri nyïëdi këël bøøge moe.",
                    "ID": "4"
                },
                {
                    "text": "«Ki yïth nïne bëët moa kööŋe kiperge na cïp ree kur keere na ŋat Nadhir, wïïe bäŋa doo lielø. Këël kany wø thum nïne yie moa näk ree ee cïp kur keere jï Wuuö Jwøk, eni doo bëëdö ni ena kur keere, ni piith jïëc wïïe ni bäyö.",
                    "ID": "5"
                },
                {
                    "text": "«Ki yïth nïne bëët mo wø beede ni ree ee cïp kur keere jï Wuuö Jwøk, eni ba doo nyänhnha kany mo cään ki dhaanhø mo othøw.",
                    "ID": "6"
                },
                {
                    "text": "Këël thøwa wänni wala menni wala coki mana näk dïcwøø wala mana näk dhaagø, dëëre ba dee raanynyø ki man gut gø, kiper kööŋ mana cïp ree kur keere ki gøøni jï Wuuö Jwøk poot ena bääte.",
                    "ID": "7"
                },
                {
                    "text": "Ki yïth nïne bëët mo wø beede ni ena ŋat Nadhir, eni ena kur keere jï Wuuö Jwøk.",
                    "ID": "8"
                },
                {
                    "text": "«'Ba ni näk da dhaanhø mo thøw buute ni cwöba ree, ni jït ree ki läbö, ni tïm jïëc wïïe ni ba waany këët, dïcäŋo døøc ree mo waany yie ri bïriet nïne, wïïe wär liel.",
                    "ID": "9"
                },
                {
                    "text": "Noo tïme na bäc nïne, eni doo kännö ka atuuy ariiø wala nyïï akuyi ariiø jï dïlämi dho oduŋkaany røømmø.",
                    "ID": "10"
                },
                {
                    "text": "Ni ö dïlämi ni cïp atuuk wala akuuru aciel no olämi mar raay, ni cïp maya no olämi man wø waaŋ bäre, ni døøc ŋatøgø mo waany kiper mana bääye na gut dhaanhø mo othøw. Ni ö ŋatøgø ni cäŋ jïëc wïïe tïïyö ni ena kur keere dïcäŋöce.",
                    "ID": "11"
                },
                {
                    "text": "Ni cäŋ ree cïp kur keere jï Wuuö Jwøk, ni bëëde ki nïne møøk ni ena ŋat Nadhir, ni känne  ki nywø røømmø mo cwiine aciel nee cïp no olämi na kar bääyö mare. 'Ba nïne moa dïkwøŋ otïmö ni bäŋ karge këët, kiper na jït dëëre ki läbö.",
                    "ID": "12"
                },
                {
                    "text": "«'Ba ciik kiper ŋat wø cïp ree na ŋat Nadhir, kanyo thum nïne moa cïp ree kur keere jï Wuuö Jwøk ki geni, beeye en; eni doo käla dho oduŋkaany røømmø.",
                    "ID": "13"
                },
                {
                    "text": "Ni ö eni ni cïp olämi mare mano waaŋ bäre jï Wuuö Jwøk, ni beeye nyidiel ma røømmø ma nywøk mo cwiine aciel mo bäŋ gïn mo ogwäyö dëëre, ko olämi man wø duunni ki mëër, ni beeye nyidiel ma røømmø ma maath mo cwiine aciel mo bäŋ gïn mo ogwäyö dëëre,",
                    "ID": "14"
                },
                {
                    "text": "ki gupa mo yie da muunni mo rege bäŋ thømmø, na näk muunni mo odeelø no opamø mo tïïc ka møø mo pøøth mo ojääbö ki maaw, ki muunni mo rege bäŋ thømmø mo odeelø no opamø ni reep mo bäätge okïthö ki maaw, ni cïpe thuwø ki muuce mo muunni ki mo kwøŋ mo wø cïp na aciel ko olämme.",
                    "ID": "15"
                },
                {
                    "text": "«Ni ö dïlämi ni cïp ge nyïm Wuuö Jwøk, ni tïïc olämi mar raay ko olämi man wø waaŋ na kare bäre kiper ŋatøgø.",
                    "ID": "16"
                },
                {
                    "text": "Ni cïp nywø røømmø jï Wuuö Jwøk no olämi man wø duunni ki mëër, ki gupa mana näk yie da muunni mo rege bäŋ thømmø; ni ö dïlämi thuwø ni cïp muuy mar møø ki muuy mar køøŋø man wø cïp na aciel ko olämi.",
                    "ID": "17"
                },
                {
                    "text": "«Ni ö ŋat Nadhir ni liel jïëc wïïe na näk ee cïp kur keere, ni liele buut dho oduŋkaany røømmø. Ni käl jïëc wïïe na en kur keere ni kïth gø yi maac, ni waaŋi na aciel ko olämi man wø duunni ki mëër.",
                    "ID": "18"
                },
                {
                    "text": "«Ni ö dïlämi ni lwør bat nywø røømmø mana näk othaalø, ni kän wøk ki møø aciel mo kär coodø ki thømmø ki yi gupa, ki møga reep na näk kär coodø ki thømmø, ni cïp gïïögø ceŋ ŋat Nadhir na näk jïëye na en kur keere ee nø gwäär wøk;",
                    "ID": "19"
                },
                {
                    "text": "ni ö dïlämi ni tuuŋ geni yi jamø na muuy man wø tuuŋŋi nyïm Wuuö Jwøk. Gïïögø, ki gøŋŋø mano tuuŋŋi yi jamø, ki ääm mano cïp, beege moa cïp kur keerge na kur dïlämi. Køøre nø, ŋat Nadhir manøgø løny jïre ki man mäthe ki køøŋ nyïïomøki.",
                    "ID": "20"
                },
                {
                    "text": "«Manøgø beeye ciik kiper ŋat Nadhir mano kööŋ ni eni cïpö ko olämme jï Wuuö Jwøk ki køør mano cïp ree kur keere na ŋat Nadhir. 'Ba ni näk eni kööŋ ki man cïpe ko olämme møøk, mo kaala moa caan ciiki, dee puta cïp na kare ki køør kööŋ mare.» ",
                    "ID": "21"
                },
                {
                    "title": "Jöör Gwïëth Mana Doo Caan Dïlämme Kiper Jø Icriel",
                    "text": "Køøre Wuuö Jwøk acäänö ki Modhe, ni kööe,",
                    "ID": "22"
                },
                {
                    "text": "ni «Caanï jï Aran ki wääte: Ni jöö mano wäro gwïëthu jø Icriel ki gø beeye en; u doo köö jïge,",
                    "ID": "23"
                },
                {
                    "text": "« ‹Wuuö Jwøk uuno gwïëdhe ni gwøk uuni;",
                    "ID": "24"
                },
                {
                    "text": "Wuuö Jwøk täärnyïme owëëk rieny bäätu, ni nyooth met ec mare jïïu;",
                    "ID": "25"
                },
                {
                    "text": "Wuuö Jwøk jïïu oraŋe ni täärnyïme leer, ni cïp bëët-mëër jïïu.›",
                    "ID": "26"
                },
                {
                    "text": "«Køøre nyeŋŋa okïthge bäät jø Icriel na enøgønø, ni gwïëdha jø Icriel.»",
                    "ID": "27"
                }
            ]
        },
        {
            "ID": "OT:NUM.7",
            "name": "Kwään Jiy 7",
            "text": [
                {
                    "title": "Muuce Moa Cïp Dïbwöthe Kiper Cïp Oduŋkaara Kur Keere ",
                    "text": "'Ba dïcäŋa løny Modhe ki gur oduŋkaany Wuuö Jwøk piny, eni oduŋkaara ki japa en yie bëët agweele ki maaw ni cïp ge kur keerge na mo Jwøk. Ni gweel gïn wø cïp olämme bääte ki jap wø tïïö ki ge bëët thuwø, ni cïp ge kur keerge.",
                    "ID": "1"
                },
                {
                    "text": "Køøre kwääc lwaae mo jø Icriel, na näk wïth dhøk uudi moge, na näk dïbwöthe mo tuŋi, akännö ki muuce; ni jøøgø beege jøøa näk cuumme wïth jøøa kwaan.",
                    "ID": "2"
                },
                {
                    "text": "'Ba muuce moa kälge nyïm Wuuö Jwøk beege jïëthe abïciel mo wø tut dhäki, ni jïëthe moøgø wïthge orïëbö, ki dhäk\t apaar kurriiø, ni jääy man nø käla dïbwöthe ariiø, ni ŋati man nø dëët dïbwöthe käla dhieŋ aciel; ni cïpge geni nyïm oduŋkaany Wuuö Jwøk.",
                    "ID": "3"
                },
                {
                    "text": "Køøre Wuuö Jwøk aköö jï Modhe,",
                    "ID": "4"
                },
                {
                    "text": "ni «Lwør japøgø ceŋge, kiper nee tïmge na jammi mo kunynyö ri tïïc mar oduŋkaany røømmø, ni mëëgï ge jø tuuŋ Libay, ni mooyï ŋati man nø ki køør tïïc mare.»",
                    "ID": "5"
                },
                {
                    "text": "Køøre Modhe jïëthe ki dhäk alwøre, ni mëëk ge jø tuuŋ Libay.",
                    "ID": "6"
                },
                {
                    "text": "Jïëthe ariiø ki dhäk aŋween amëëk wäät Gërcön, ki køør tïïc marge;",
                    "ID": "7"
                },
                {
                    "text": "ni ö jïëthe aŋween ki dhäk abära ni mëëk ge wäät Mërari ki køør tïïc marge, ni tïïc marge ena cer Itamer wär Aran na näk Kwääy Lam Mana Dwøŋ.",
                    "ID": "8"
                },
                {
                    "text": "'Ba bäŋ gïn mo ee cïbö jï wäät Kät, kiper japa en kur keerge na en ceŋge beege jammi mo kääri ni di biellø.",
                    "ID": "9"
                },
                {
                    "text": "Køøre dïcäŋa gweel gïn wø cïp olämme bääte ki maaw, dïbwöthe akännö ki muuce kiper nee gïn wø cïp olämme bääte cïp kur keere, ni cïpge geni nyïm gïn wø cïp olämme bääte.",
                    "ID": "10"
                },
                {
                    "text": "Ni kö Wuuö Jwøki jï Modhe, ni «Dïbwöthe muuce moge dege cïbö ki yïth cääŋŋe, ni dïbwödhi man nø cïpö ki yi cäŋ aciel, kiper nee gïn wø cïp olämme bääte cïp kur keere.»",
                    "ID": "11"
                },
                {
                    "text": "'Ba ŋata kwøŋ muuce moe cïp dïcäŋ mana dïkwøŋ beeye Nacøn wär Aminadap, na käl ri jø tuuŋ Juuda.",
                    "ID": "12"
                },
                {
                    "text": "Muuce moa cïbe beege caani aciel mo tïïc ka gwel-bïrö mo peek mare beeye rumme ma dïpa ki pïëradäk mar rumi mana cwøl ni cekel, no orømø na kare ki køør rumi mar kar lam na en kur keere; ki kuura aciel mo tïïc ka gwel-bïrö thuwø, mo peek mare beeye rumme ma pïërabïriiø mar rumi mana cwøl ni cekel. Cäänne moøgø na ariiø yøø yïthge päŋ ki muunni mo pøøth mo ojääbö ki maaw na muuy mar beel.",
                    "ID": "13"
                },
                {
                    "text": "Ni cïpe ka apaal warkey aciel mo peek mare beeye rumme apaar mar rumi mana cwøl ni cekel, mo yie päŋ ki gïn wø jïye ŋwääi ni met;",
                    "ID": "14"
                },
                {
                    "text": "ni cïpe ki rwaath aciel, ki nywø røømmø aciel, ki nyidiel aciel ma røømmø ma nywøk mo cwiine aciel no olämme mo wø waaŋ bäre;",
                    "ID": "15"
                },
                {
                    "text": "ki nywø ateea aciel no olämi mar raay.",
                    "ID": "16"
                },
                {
                    "text": "'Ba ena cïpö ki dhäk ariiø, ki nyöök rööm abïïc, ki nyöök atëëe abïïc, ki nyïïdïëk abïïc ma rööm mo cwiicge oceele no olämme mo wø duunni ki mëër. Moøgø beege muuce moa cïp Nacøn wär Aminadap.",
                    "ID": "17"
                },
                {
                    "text": "'Ba na tïme na ri riet nïne, Natanel o Dhuar, na näk dïbwödhi mar jø tuuŋ Icakar, acïpö ki muuce.",
                    "ID": "18"
                },
                {
                    "text": "Muuce moa cïbe beege caani aciel mo tïïc ka gwelbïrö mo peek mare beeye rumme ma dïpa ki pïëradäk mar rumi mana cwøl ni cekel, no orømø na kare ki køør rumi mar kar lam na en kur keere; ki kuura aciel mo tïïc ka gwel-bïrö mo peek mare beeye rumme ma pïërabïriiø mar rumi mana cwøl ni cekel. Cäänne moøgø na ariiø yøø yïthge päŋ ki muunni mo pøøth mo ojääbö ki maaw na muuy mar beel.",
                    "ID": "19"
                },
                {
                    "text": "Ni cïpe ka apaal warkey aciel mo peek mare beeye rumme apaar mar rumi mana cwøl ni cekel, mo yie päŋ ki gïn wø jïye ŋwääi ni met;",
                    "ID": "20"
                },
                {
                    "text": "ni cïpe ki rwaath aciel, ki nywø røømmø aciel, ki nyidiel aciel ma røømmø ma nywøk mo cwiine aciel no olämme mo wø waaŋ bäre;",
                    "ID": "21"
                },
                {
                    "text": "ki nywø ateea aciel no olämi mar raay.",
                    "ID": "22"
                },
                {
                    "text": "'Ba ena cïpö ki dhäk ariiø, ki nyöök rööm abïïc, ki nyöök atëëe abïïc, ki nyïïdïëk abïïc ma rööm mo cwiicge oceele no olämme mo wø duunni ki mëër. Moøgø beege muuce moa cïp Natanel o Dhuar.",
                    "ID": "23"
                },
                {
                    "text": "'Ba na tïme na ri dää nïne, Eliap o Këëlön, na näk dïbwödhi mar jø tuuŋ Dhebulan, acïpö ki muuce.",
                    "ID": "24"
                },
                {
                    "text": "Muuce moa cïbe beege caani aciel mo tïïc ka gwel-bïrö mo peek mare beeye rumme ma dïpa ki pïëradäk mar rumi mana cwøl ni cekel, no orømø na kare ki køør  kuura aciel mo tïïc ka gwel-bïrö mo peek mare beeye rumme ma pïërabïriiø mar rumi mana cwøl ni cekel. Cäänne moøgø na ariiø yøø yïthge päŋ ki muunni mo pøøth mo ojääbö ki maaw na muuy mar beel.",
                    "ID": "25"
                },
                {
                    "text": "Ni cïpe ka apaal warkey aciel mo peek mare beeye rumme apaar mar rumi mana cwøl ni cekel, mo yie päŋ ki gïn wø jïye ŋwääi ni met;",
                    "ID": "26"
                },
                {
                    "text": "ni cïpe ki rwaath aciel, ki nywø røømmø aciel, ki nyidiel aciel ma røømmø ma nywøk mo cwiine aciel no olämme mo wø waaŋ bäre;",
                    "ID": "27"
                },
                {
                    "text": "ki nywø ateea aciel no olämi mar raay.",
                    "ID": "28"
                },
                {
                    "text": "'Ba ena cïpö ki dhäk ariiø, ki nyöök rööm abïïc, ki nyöök atëëe abïïc, ki nyïïdïëk abïïc ma rööm mo cwiicge oceele no olämme mo wø duunni ki mëër. Moøgø beege muuce moa cïp Eliap o Këëlön.",
                    "ID": "29"
                },
                {
                    "text": "'Ba na tïme na ri ŋweer nïne, Elicuur o Cediyör, na näk dïbwödhi mar jø tuuŋ Ruben, acïpö ki muuce.",
                    "ID": "30"
                },
                {
                    "text": "Muuce moa cïbe beege caani aciel mo tïïc ka gwel-bïrö mo peek mare beeye rumme ma dïpa ki pïëradäk mar rumi mana cwøl ni cekel, no orømø na kare ki køør rumi mar kar lam na en kur keere; ki kuura aciel mo tïïc ka gwel-bïrö mo peek mare beeye rumme ma pïërabïriiø mar rumi mana cwøl ni cekel. Cäänne moøgø na ariiø yøø yïthge päŋ ki muunni mo pøøth mo ojääbö ki maaw na muuy mar beel.",
                    "ID": "31"
                },
                {
                    "text": "Ni cïpe ka apaal warkey aciel mo peek mare beeye rumme apaar mar rumi mana cwøl ni cekel, mo yie päŋ ki gïn wø jïye ŋwääi ni met;",
                    "ID": "32"
                },
                {
                    "text": "ni cïpe ki rwaath aciel, ki nywø røømmø aciel, ki nyidiel aciel ma røømmø ma nywøk mo cwiine aciel no olämme mo wø waaŋ bäre;",
                    "ID": "33"
                },
                {
                    "text": "ki nywø ateea aciel no olämi mar raay.",
                    "ID": "34"
                },
                {
                    "text": "'Ba ena cïpö ki dhäk ariiø, ki nyöök rööm abïïc, ki nyöök atëëe abïïc, ki nyïïdïëk abïïc ma rööm mo cwiicge oceele no olämme mo wø duunni ki mëër. Moøgø beege muuce moa cïp Elicuur o Cediyör.",
                    "ID": "35"
                },
                {
                    "text": "'Ba na tïme na ri bïï nïne, Celumiel o Curicaday, na näk dïbwödhi mar jø tuuŋ Cimien, acïpö ki muuce.",
                    "ID": "36"
                },
                {
                    "text": "Muuce moa cïbe beege caani aciel mo tïïc ka gwel-bïrö mo peek mare beeye rumme ma dïpa ki pïëradäk mar rumi mana cwøl ni cekel, no orømø na kare ki køør rumi mar kar lam na en kur keere; ki kuura aciel mo tïïc ka gwel-bïrö mo peek mare beeye rumme ma pïërabïriiø mar rumi mana cwøl ni cekel. Cäänne moøgø na ariiø yøø yïthge päŋ ki muunni mo pøøth mo ojääbö ki maaw na muuy mar beel.",
                    "ID": "37"
                },
                {
                    "text": "Ni cïpe ka apaal warkey aciel mo peek mare beeye rumme apaar mar rumi mana cwøl ni cekel, mo yie päŋ ki gïn wø jïye ŋwääi ni met;",
                    "ID": "38"
                },
                {
                    "text": "ni cïpe ki rwaath aciel, ki nywø røømmø aciel, ki nyidiel aciel ma røømmø ma nywøk mo cwiine aciel no olämme mo wø waaŋ bäre;",
                    "ID": "39"
                },
                {
                    "text": "ki nywø ateea aciel no olämi mar raay.",
                    "ID": "40"
                },
                {
                    "text": "'Ba ena cïpö ki dhäk ariiø, ki nyöök rööm abïïc, ki nyöök atëëe abïïc, ki nyïïdïëk abïïc ma rööm mo cwiicge oceele no olämme mo wø duunni ki mëër. Moøgø beege muuce moa cïp Celumiel o Curicaday.",
                    "ID": "41"
                },
                {
                    "text": "'Ba na tïme na ri bïcier nïne, Eliacap o Deeweel, na näk dïbwödhi mar jø tuuŋ Gaat, acïpö ki muuce.",
                    "ID": "42"
                },
                {
                    "text": "Muuce moa cïbe beege caani aciel mo tïïc ka gwel-bïrö mo peek mare beeye rumme ma dïpa ki pïëradäk mar rumi mana cwøl ni cekel, no orømø na kare ki køør rumi mar kar lam na en kur keere; ki kuura aciel mo tïïc ka gwel-bïrö mo peek mare beeye rumme ma pïërabïriiø mar rumi mana cwøl ni cekel. Cäänne moøgø na ariiø yøø yïthge päŋ ki muunni mo pøøth mo ojääbö ki maaw na muuy mar beel.",
                    "ID": "43"
                },
                {
                    "text": "Ni cïpe ka apaal warkey aciel mo peek mare beeye rumme apaar mar rumi mana cwøl ni cekel, mo yie päŋ ki gïn wø jïye ŋwääi ni met;",
                    "ID": "44"
                },
                {
                    "text": "ni cïpe ki rwaath aciel, ki nywø røømmø aciel, ki nyidiel aciel ma røømmø ma nywøk mo cwiine aciel no olämme mo wø waaŋ bäre;",
                    "ID": "45"
                },
                {
                    "text": "ki nywø ateea aciel no olämi mar raay.",
                    "ID": "46"
                },
                {
                    "text": "'Ba ena cïpö ki dhak  ariiø, ki nyöök rööm abïïc, ki nyöök atëëe abïïc, ki nyïïdïëk abïïc ma rööm mo cwiicge oceele no olämme mo wø duunni ki mëër. Moøgø beege muuce moa cïp Eliacap o Deeweel.",
                    "ID": "47"
                },
                {
                    "text": "'Ba na tïme na ri bïriet nïne, Elicama wär Ammiyut, na näk dïbwödhi mar jø tuuŋ Ipariem, acïpö ki muuce.",
                    "ID": "48"
                },
                {
                    "text": "Muuce moa cïbe beege caani aciel mo tïïc ka gwel-bïrö mo peek mare beeye rumme ma dïpa ki pïëradäk mar rumi mana cwøl ni cekel, no orømø na kare ki køør rumi mar kar lam na en kur keere; ki kuura aciel mo tïïc ka gwel-bïrö mo peek mare beeye rumme ma pïërabïriiø mar rumi mana cwøl ni cekel. Cäänne moøgø na ariiø yøø yïthge päŋ ki muunni mo pøøth mo ojääbö ki maaw na muuy mar beel.",
                    "ID": "49"
                },
                {
                    "text": "Ni cïpe ka apaal warkey aciel mo peek mare beeye rumme apaar mar rumi mana cwøl ni cekel, mo yie päŋ ki gïn wø jïye ŋwääi ni met;",
                    "ID": "50"
                },
                {
                    "text": "ni cïpe ki rwaath aciel, ki nywø røømmø aciel, ki nyidiel aciel ma røømmø ma nywøk mo cwiine aciel no olämme mo wø waaŋ bäre;",
                    "ID": "51"
                },
                {
                    "text": "ki nywø ateea aciel no olämi mar raay.",
                    "ID": "52"
                },
                {
                    "text": "'Ba ena cïpö ki dhäk ariiø, ki nyöök rööm abïïc, ki nyöök atëëe abïïc, ki nyïïdïëk abïïc ma rööm mo cwiicge oceele no olämme mo wø duunni ki mëër. Moøgø beege muuce moa cïp Elicama wär Ammiyut.",
                    "ID": "53"
                },
                {
                    "text": "'Ba na tïme na ri bäc nïne, Gameeliel o Pedacur, na näk dïbwödhi mar jø tuuŋ Maneeca, acïpö ki muuce.",
                    "ID": "54"
                },
                {
                    "text": "Muuce moa cïbe beege caani aciel mo tïïc ka gwelbïrö mo peek mare beeye rumme ma dïpa ki pïëradäk mar rumi mana cwøl ni cekel, no orømø na kare ki køør rumi mar kar lam na en kur keere; ki kuura aciel mo tïïc ka gwel-bïrö mo peek mare beeye rumme ma pïërabïriiø mar rumi mana cwøl ni cekel. Cäänne moøgø na ariiø yøø yïthge päŋ ki muunni mo pøøth mo ojääbö ki maaw na muuy mar beel.",
                    "ID": "55"
                },
                {
                    "text": "Ni cïpe ka apaal warkey aciel mo peek mare beeye rumme apaar mar rumi mana cwøl ni cekel, mo yie päŋ ki gïn wø jïye ŋwääi ni met;",
                    "ID": "56"
                },
                {
                    "text": "ni cïpe ki rwaath aciel, ki nywø røømmø aciel, ki nyidiel aciel ma røømmø ma nywøk mo cwiine aciel no olämme mo wø waaŋ bäre;",
                    "ID": "57"
                },
                {
                    "text": "ki nywø ateea aciel no olämi mar raay.",
                    "ID": "58"
                },
                {
                    "text": "'Ba ena cïpö ki dhäk ariiø, ki nyöök rööm abïïc, ki nyöök atëëe abïïc, ki nyïïdïëk abïïc ma rööm mo cwiicge oceele no olämme mo wø duunni ki mëër. Moøgø beege muuce moa cïp Gameeliel o Pedacur.",
                    "ID": "59"
                },
                {
                    "text": "'Ba na tïme na ri bïŋweer nïne, Abidan o Gidiöni, na näk dïbwödhi mar jø tuuŋ Benjamen, acïpö ki muuce.",
                    "ID": "60"
                },
                {
                    "text": "Muuce moa cïbe beege caani aciel mo tïïc ka gwel-bïrö mo peek mare beeye rumme ma dïpa ki pïëradäk mar rumi mana cwøl ni cekel, no orømø na kare ki køør rumi mar kar lam na en kur keere; ki kuura aciel mo tïïc ka gwel-bïrö mo peek mare beeye rumme ma pïërabïriiø mar rumi mana cwøl ni cekel. Cäänne moøgø na ariiø yøø yïthge päŋ ki muunni mo pøøth mo ojääbö ki maaw na muuy mar beel.",
                    "ID": "61"
                },
                {
                    "text": "Ni cïpe ka apaal warkey aciel mo peek mare beeye rumme apaar mar rumi mana cwøl ni cekel, mo yie päŋ ki gïn wø jïye ŋwääi ni met;",
                    "ID": "62"
                },
                {
                    "text": "ni cïpe ki rwaath aciel, ki nywø røømmø aciel, ki nyidiel aciel ma røømmø ma nywøk mo cwiine aciel no olämme mo wø waaŋ bäre;",
                    "ID": "63"
                },
                {
                    "text": "ki nywø ateea aciel no olämi mar raay.",
                    "ID": "64"
                },
                {
                    "text": "'Ba ena cïpö ki dhäk ariiø, ki nyöök rööm abïïc, ki nyöök atëëe abïïc, ki nyïïdïëk abïïc ma rööm mo cwiicge oceele no olämme mo wø duunni ki mëër. Moøgø beege muuce moa cïp Abidan o Gidiöni.",
                    "ID": "65"
                },
                {
                    "text": "'Ba na tïme na ri paac nïne, Akiedhar wär Amicaday, na näk dïbwödhi mar jø tuuŋ Daan, acïpö ki muuce.",
                    "ID": "66"
                },
                {
                    "text": "Muuce moa cïbe beege caani aciel mo tïïc ka gwel-bïrö mo peek mare beeye rumme ma dïpa ki pïëradäk mar rumi mana cwøl ni cekel, no orømø na kare ki køør  rumi mar kar lam na en kur keere; ki kuura aciel mo tïïc ka gwel-bïrö mo peek mare beeye rumme ma pïërabïriiø mar rumi mana cwøl ni cekel. Cäänne moøgø na ariiø yøø yïthge päŋ ki muunni mo pøøth mo ojääbö ki maaw na muuy mar beel.",
                    "ID": "67"
                },
                {
                    "text": "Ni cïpe ka apaal warkey aciel mo peek mare beeye rumme apaar mar rumi mana cwøl ni cekel, mo yie päŋ ki gïn wø jïye ŋwääi ni met;",
                    "ID": "68"
                },
                {
                    "text": "ni cïpe ki rwaath aciel, ki nywø røømmø aciel, ki nyidiel aciel ma røømmø ma nywøk mo cwiine aciel no olämme mo wø waaŋ bäre;",
                    "ID": "69"
                },
                {
                    "text": "ki nywø ateea aciel no olämi mar raay.",
                    "ID": "70"
                },
                {
                    "text": "'Ba ena cïpö ki dhäk ariiø, ki nyöök rööm abïïc, ki nyöök atëëe abïïc, ki nyïïdïëk abïïc ma rööm mo cwiicge oceele no olämme mo wø duunni ki mëër. Moøgø beege muuce moa cïp Akiedhar wär Amicaday.",
                    "ID": "71"
                },
                {
                    "text": "'Ba na tïme na ri nïne apaar kurciel, Pagiel wär Okaran, na näk dïbwödhi mar jø tuuŋ Acer, acïpö ki muuce.",
                    "ID": "72"
                },
                {
                    "text": "Muuce moa cïbe beege caani aciel mo tïïc ka gwel-bïrö mo peek mare beeye rumme ma dïpa ki pïëradäk mar rumi mana cwøl ni cekel, no orømø na kare ki køør rumi mar kar lam na en kur keere; ki kuura aciel mo tïïc ka gwel-bïrö mo peek mare beeye rumme ma pïërabïriiø mar rumi mana cwøl ni cekel. Cäänne moøgø na ariiø yøø yïthge päŋ ki muunni mo pøøth mo ojääbö ki maaw na muuy mar beel.",
                    "ID": "73"
                },
                {
                    "text": "Ni cïpe ka apaal warkey aciel mo peek mare beeye rumme apaar mar rumi mana cwøl ni cekel, mo yie päŋ ki gïn wø jïye ŋwääi ni met;",
                    "ID": "74"
                },
                {
                    "text": "ni cïpe ki rwaath aciel, ki nywø røømmø aciel, ki nyidiel aciel ma røømmø ma nywøk mo cwiine aciel no olämme mo wø waaŋ bäre;",
                    "ID": "75"
                },
                {
                    "text": "ki nywø ateea aciel no olämi mar raay.",
                    "ID": "76"
                },
                {
                    "text": "'Ba ena cïpö ki dhäk ariiø, ki nyöök rööm abïïc, ki nyöök atëëe abïïc, ki nyïïdïëk abïïc ma rööm mo cwiicge oceele no olämme mo wø duunni ki mëër. Moøgø beege muuce moa cïp Pagiel wär Okaran.",
                    "ID": "77"
                },
                {
                    "text": "'Ba na tïme na ri nïne apaar kurriiø, Akira wär Enan, na näk dïbwödhi mar jø tuuŋ Naptali, acïpö ki muuce.",
                    "ID": "78"
                },
                {
                    "text": "Muuce moa cïbe beege caani aciel mo tïïc ka gwel-bïrö mo peek mare beeye rumme ma dïpa ki pïëradäk mar rumi mana cwøl ni cekel, no orømø na kare ki køør rumi mar kar lam na en kur keere; ki kuura aciel mo tïïc ka gwel-bïrö mo peek mare beeye rumme ma pïërabïriiø mar rumi mana cwøl ni cekel. Cäänne moøgø na ariiø yøø yïthge päŋ ki muunni mo pøøth mo ojääbö ki maaw na muuy mar beel.",
                    "ID": "79"
                },
                {
                    "text": "Ni cïpe ka apaal warkey aciel mo peek mare beeye rumme apaar mar rumi mana cwøl ni cekel, mo yie päŋ ki gïn wø jïye ŋwääi ni met;",
                    "ID": "80"
                },
                {
                    "text": "ni cïpe ki rwaath aciel, ki nywø røømmø aciel, ki nyidiel aciel ma røømmø ma nywøk mo cwiine aciel no olämme mo wø waaŋ bäre;",
                    "ID": "81"
                },
                {
                    "text": "ki nywø ateea aciel no olämi mar raay.",
                    "ID": "82"
                },
                {
                    "text": "'Ba ena cïpö ki dhäk ariiø, ki nyöök rööm abïïc, ki nyöök atëëe abïïc, ki nyïïdïëk abïïc ma rööm mo cwiicge oceele no olämme mo wø duunni ki mëër. Moøgø beeye muuce moa cïp Akira wär Enan.",
                    "ID": "83"
                },
                {
                    "text": "'Ba muuce moa cïp dïbwöthe mo jø Icriel kiper nee gïn wø cïp olämme bääte cïp kur keere dïcäŋa gweeli ki maaw beege cäänne apaar kurriiø mo tïïc ka gwel-bïrö ki kuure apaar kurriiø mo tïïc ka gwel-bïrö ka apät warkey apaar kurriiø.",
                    "ID": "84"
                },
                {
                    "text": "Caani mar gwel-bïrö man nø peek mare beeye rumme ma dïpa ki pïëradäk mar rumi mana cwøl ni cekel, ni kuura man nø peek mare beeye rumme ma pïërabïriiø mar rumi mana cwøl ni cekel. Cäänne mo gwelbïrö moøgø bëët, peek marge beeye rumme ma kume ariiø ki dïpe aŋween mar rumi mana cwøl ni cekel, no orømø na kare ki køør rumi mar kar lam na en kur keere.",
                    "ID": "85"
                },
                {
                    "text": "Apät warkey moa näk apaar kurriiø mo yïthge päŋ ki gïna näk jïye ŋwääi ni met, peek marge beeye  rumme ma dïpa ki pïërariiø mar rumi mana cwøl ni cekel, na apaal man nø peek mare beeye rumme apaar mar rumi mana cwøl ni cekel, no orømø na kare ki køør rumi mar kar lam na en kur keere.",
                    "ID": "86"
                },
                {
                    "text": "Lääc paac bëët moa cïp no olämme mo wø waaŋ bäre beege rwädhe apaar kurriiø, ki nyöök rööm apaar kurriiø, ki nyïïdïëk apaar kurriiø ma rööm ma nyööi mo cwiicge oceele, ki muuce mo beel mo wø cïp na aciel ko olämme. 'Ba moa cïp no olämme kiper raay beege nyöök atëëe apaar kurriiø.",
                    "ID": "87"
                },
                {
                    "text": "Lääc paac bëët moa cïp no olämme mo wø duunni ki mëër beege rwädhe ma pïërariiø kurŋween, ki nyöök rööm ma pïërabïciel, ki nyöök atëëe ma pïërabïciel, ki nyïïdïëk ma pïërabïciel ma rööm mo cwiicge oceele. Moøgø beege muuce moa cïp kiper nee gïn wø cïp olämme bääte cïp kur keere, ni beege moa cïp ki køør mana gweeli ki maaw.",
                    "ID": "88"
                },
                {
                    "text": "Køøre kanya ö Modhe na døny yo oduŋkaany røømmø kuna cääne ki Wuuö Jwøk, dwør Wuuö Jwøk awïnynye ni cäänna eni. Ni dwøl ööi ka bäät rëëbi mana näk nyuudhi mar wëën raay na en bäät acanduk man wø nyooth luumma tuut Jwøki ki jiy; ni dwørøgø ööi ki yïthakic gïïa näk ariiø na näk otïïö ki warkey na caal nyïïatwiet maal moa cwøl ni kirubëlli. Ni put Wuuö Jwøki cäänö ki eni.",
                    "ID": "89"
                }
            ]
        },
        {
            "ID": "OT:NUM.8",
            "name": "Kwään Jiy 8",
            "text": [
                {
                    "title": "Jööro Cïp Lambae Bäät Gïn Wø Bëëtge Bääte Ki Gø",
                    "text": "Køøre Wuuö Jwøk acäänö ki Modhe ni kööe,",
                    "ID": "1"
                },
                {
                    "text": "ni «Caanï jï Aran, ni ‹Kany wäro cïbï lambae moa na abïriiø karge, däär maac marge doo meenya nyïm gïn wø bëët lambae bääte.› »",
                    "ID": "2"
                },
                {
                    "text": "Ni ö Aranni ni tïïc gø. Eni lambae acïp karge, nee nyïm gïn wø bëët lambae bääte meenyge kaawat mana ö Wuuö Jwøki na kööm Modhe.",
                    "ID": "3"
                },
                {
                    "text": "Tïïc mana tïïc gïn wø bëët lambae bääte ki gø beeye en; dëëre bäre thääth ka warkey, ni tägi ka tiere piny këël wïth tuge maal. Gïn wø bëët lambae bääte manøgø atïïc na kare ni caala gïna nyooth Wuuö Jwøki jï Modhe. ",
                    "ID": "4"
                },
                {
                    "title": "Jöö Mano Cïp Jø Tuuŋ Libay Kur Keerge Ki Gø",
                    "text": "'Ba Wuuö Jwøk acäŋ cäänö ki Modhe, ni kööe,",
                    "ID": "5"
                },
                {
                    "text": "ni «Lwør jø tuuŋ Libay dï jø Icriel ni døøyï geni mo waany.",
                    "ID": "6"
                },
                {
                    "text": "Kanyo døøyï geni mo waany, gïno tïïyï dëëtge beeye en; pïï mo wø døøc dhaanhø mo waany yïth raay wär jør dëëtge, ni wëëgï geni liel jïëc dëëtge ni penyge abïïe moge, nee rege døøcge mo waany.",
                    "ID": "7"
                },
                {
                    "text": "Køøre ge lwötö ki rwaath ki muuy mar beel na näk møga pøøth mo ojääbö ki maaw, ni lwötï thuwø ki rwaath mør no olämi mar raay.",
                    "ID": "8"
                },
                {
                    "text": "Ni kälï jø tuuŋ Libay nyïm oduŋkaany røømmø, ni cooŋï lwaa Icriel bäre kanya ciel.",
                    "ID": "9"
                },
                {
                    "text": "Kanyo kälï jø tuuŋ Libay nyïma, a na Wuuö Jwøk, jø Icriel ceŋge dege cïba bäät jø tuuŋ Libay,",
                    "ID": "10"
                },
                {
                    "text": "ni ö Aranni ni cïp jø tuuŋ Libay jïra, a na Wuuö Jwøk, ni caala muuy man wø tuuŋŋi yi jamø mo ööi ki baŋ jø Icriel, kiper nee tïïc mara, a na Wuuö Jwøk, tïïcge.",
                    "ID": "11"
                },
                {
                    "text": "«Køøre jø tuuŋ Libay ceŋge dege cïba wïth rwäthögø, ni cïpï aciel no olämi mar raay, ni cïpï maya no olämi man wø waaŋ jïra, a na Wuuö Jwøk, nee tïme no okïdi kiper jø tuuŋ Libay.",
                    "ID": "12"
                },
                {
                    "text": "Køøre jø tuuŋ Libay wär wëëk cuŋŋö nyïm Aran ki wääte, ni cïpï geni jïra, a na Wuuö Jwøk, ni caala muuy man wø tuuŋŋi yi jamø.",
                    "ID": "13"
                },
                {
                    "text": "Manøgø beeye jöö mana diï jø tuuŋ Libay ki jø Icriel møga pääŋŋö ki gø, ni tïm jø tuuŋ Libay na 'moa.",
                    "ID": "14"
                },
                {
                    "text": "«Køøre nø, noo nø døøyï jø tuuŋ Libay mo waany, ni cïpï geni ni caala muuy man wø tuuŋŋi yi jamø, løny ki man cige yi tïïc mar oduŋkaany røømmø.",
                    "ID": "15"
                },
                {
                    "text": "Kiper beeye geni na cïp jïra na bäre dï jø Icriel, a na Wuuö Jwøk. Gena käla  na 'moa na kar kaai mo jø Icriel bëët.",
                    "ID": "16"
                },
                {
                    "text": "Kiper kaai bëët mo jø Icriel moa näk cwøw ki kaai bëët mo lääc paac moge beege 'moa. Dïcäŋa nääa kaai bëët mo Ijep, kaai mo jø Icriel acïba kur keerge na 'moa;",
                    "ID": "17"
                },
                {
                    "text": "ni beeye ni lwøra jø tuuŋ Libay en na kar kaai bëët mo jø Icriel.",
                    "ID": "18"
                },
                {
                    "text": "Røk jø Icriel, jø tuuŋ Libay acïba na muuy jï Aran ki wääte, nee tïï oduŋkaany røømmø tïïcge kiper jø Icriel, ni tïmge kaamar okïdi, nee bäŋe gïn mo raac mo pïï dëët jø Icriel, mo caala gïna doo tägö kany wø näk mo geno nyänh buut oduŋkaara na näk kar bëëtö mara, a na Wuuö Jwøk.»",
                    "ID": "19"
                },
                {
                    "text": "Køøre gïïögø bëët atïïc Modhe ka Aran ki lwaa jø Icriel dëët jø tuuŋ Libay ki køør mana ö Wuuö Jwøki na kööm Modhe.",
                    "ID": "20"
                },
                {
                    "text": "Ni ö jø tuuŋ Libay ni døøcge rege mo waany ki raay, ni penyge abïïe moge; ni ö Aranni ni cïp geni nyïm Wuuö Jwøk ni caala muuy man wø tuuŋŋi yi jamø, ni tïïe ko okïdi kiperge, nee ge døøc mo waany.",
                    "ID": "21"
                },
                {
                    "text": "Køøre jø tuuŋ Libay aci yi tïï oduŋkaany røømmø ni ge ena cer Aran ki wääte. 'Ba ki køør mana ö Wuuö Jwøki na kööm Modhe, gïïögø atïïcge dëët jø tuuŋ Libay na karge.",
                    "ID": "22"
                },
                {
                    "text": "Ni kö Wuuö Jwøki jï Modhe,",
                    "ID": "23"
                },
                {
                    "text": "«Man beeye ciik kiper jø tuuŋ Libay; cwøw mo cwiicge tägi ka pïërariiø kurbïïc këël mo kaala pïërariiø kurbïïc doo cøøa yi tïïc mar oduŋkaany røømmø;",
                    "ID": "24"
                },
                {
                    "text": "'ba kany wø päŋ cwiiri moge na pïërabïïc, ge doo ööa wøk yi tïïc, ni ge ba doo tïïö ki tïïe mo teek këët.",
                    "ID": "25"
                },
                {
                    "text": "'Ba kar kanyøgø, løny jïge ki man kønyge nyïïmëëkge ki man gwøkge oduŋkaany røømmø; 'ba geni ki dëëtge ge ba doo tïïö ki tïïe mo teek. Manøgø beeye jöö mano cïbï tïïc ceŋ jø tuuŋ Libay ki gø.»",
                    "ID": "26"
                }
            ]
        },
        {
            "ID": "OT:NUM.9",
            "name": "Kwään Jiy 9",
            "text": [
                {
                    "title": "Kanya Ö Jø Icrielli Na Wøørge Ajwöm Cäŋ Cäŋa Pööth Thøøe Yie ",
                    "text": "'Ba na tïme na ri riet cwiiri moa ö jø Icrielli wøk ki Ijep, ri dwääy mana dïkwøŋ, Wuuö Jwøk acäänö ki Modhe dï paap Caynay, ni kööe,",
                    "ID": "1"
                },
                {
                    "text": "ni «Jø Icriel ajwöm Cäŋa Pööth Thøøe Yie wär wøørge na kare yi kanya näk owäŋŋö.",
                    "ID": "2"
                },
                {
                    "text": "Kanyo tïme na ri nïne apaar kurŋween yi dwääni, kanyo tïm pinynyi na wïthïënhö, ajwöma manøgø wär wøørru ki køør ciik moe ki uutjïëthe moe bëët, ni beeye kanya näk owäŋŋö.»",
                    "ID": "3"
                },
                {
                    "text": "Køøre Modhe acäänö ki jø Icriel nee ajwöm Cäŋa Pööth Thøøe Yie nee wøørge.",
                    "ID": "4"
                },
                {
                    "text": "Køøre na tïme na ri nïne apaar kurŋween yi dwääy mana dïkwøŋ ni pinynya wïthïënhö, ajwöm Cäŋa Pööth Thøøe Yie awøørge dï paap Caynay. Gïnögø atïïc jø Icrielli na kare ki køør mana ö Wuuö Jwøki na kööm Modhe.",
                    "ID": "5"
                },
                {
                    "text": "'Ba da jiy mo dëëtge da läp kiper mana gutge dëër dhaanhø mo othøw, ni käre løny jïge ki man wøørge ajwöm Cäŋa Pööth Thøøe Yie dïcäŋeca. 'Ba ki dïcäŋeca gena put ö nyïm Modhe ka Aran.",
                    "ID": "6"
                },
                {
                    "text": "Ni köge jï Modhe, «?Aŋø, këël na bëëtwa ni dëëtwa da läp kiper mana gutwa dëër dhaanhø mo othøw, aperŋø ni män wa ki man cïpwa olämi mar Wuuö Jwøk ki jø Icriel na aciel yi kanya no owäŋŋö?»",
                    "ID": "7"
                },
                {
                    "text": "Ni kö Modhe jïge, ni «Cuŋŋu turu, nee Wuuö Jwøk pëënynya ki gïno caane kiperu.»",
                    "ID": "8"
                },
                {
                    "text": "Køøre Wuuö Jwøk aköö jï Modhe,",
                    "ID": "9"
                },
                {
                    "text": "ni «Caanï jï jø Icriel: Ni ni näk da dhaanhø rou wala røk nyïïkwaayu mo dëëre da läbö ki køør mana gut dëër dhaanhø mo othøw, wala dhaanhø mo ree ojïtö ki wääth kany mo bäär, eni ajwöm Cäŋa Pööth Thøøe Yie poot dee wøørø thuwø jï Wuuö Jwøk.",
                    "ID": "10"
                },
                {
                    "text": "Kanyo tïme na ri nïne apaar kurŋween ri riet dwäde, ajwöma manøgø wär wøørge ki wïthïënhö. Nyidiel ocamge ki muunni mo rege bäŋ thømmø, ko omarø mo keec.",
                    "ID": "11"
                },
                {
                    "text": "Kär dee gø mo wecge mo këëta amöölla, ni bäŋe cöö mo toorge ri gø. Ajwöm Cäŋa Pööth Thøøe Yie wär wøørge ki køør ciik moe bëët.",
                    "ID": "12"
                },
                {
                    "text": "'Ba dhaanhø mo dëëre waany mo ba en  kany mo bäär, noo kweere jaak ki man wøør ajwöm Cäŋa Pööth Thøøe Yie, eni wär tïme ni tøør yïthakic tuuŋge, kiper na käre olämi mar Wuuö Jwøk cïbö yi kanya no owäŋŋö. 'Ba ŋatøgø bääyö mare oen wïïe.",
                    "ID": "13"
                },
                {
                    "text": "«Ni näk da jur dïïu mo manynya man wøør ajwöm cäŋ Cäŋa Pööth Thøøe Yie jï Wuuö Jwøk, wär wøøre ki køør ciik moe ki uutjïëthe moe bëët. Kiper beeye ciik aciel jïïu kiper jur ki dhaanhø ma o thwønh paayø.» ",
                    "ID": "14"
                },
                {
                    "title": "Luum Wääth Mar Jø Icriel Ki Køør Gïn Wø Tïïc Pöölö",
                    "text": "Dïcäŋa ö oduŋkaany wø nyooth luumma tuut Jwøki ki jiy na guri piny, pöölö aöö ni uum gø. 'Ba kanya tïme na wïthïënhö, pöölö atïmö ni nëëni kaamar maac bäät oduŋkaara, këël mana këët amöölla.",
                    "ID": "15"
                },
                {
                    "text": "Ni put bëëdö na enøgønø cooth, ni ö pööllögø ni uum oduŋkaara ki dïcäŋ, ni bëëde ni liel thuwø ki wäär kaamar maac.",
                    "ID": "16"
                },
                {
                    "text": "'Ba kany wø ö pöölö wø tïŋi maal bäät oduŋkaara, kar kaagø jø Icriel wø tïŋŋö; 'ba kany wø ö pöölö wø duu piny yie, jø Icriel thuwø puta tïïö ki twïër kaace.",
                    "ID": "17"
                },
                {
                    "text": "Ki køør dwør Wuuö Jwøk jø Icriel wø tïŋŋö, ni tïïge ki twëëre thuwø ki køør dwøre. 'Ba kany wø poot pöölö ni ena bäät oduŋkaara, ge wø bëëdö yi twïër.",
                    "ID": "18"
                },
                {
                    "text": "Këël mano ruu pöölö bäät oduŋkaara ki nïne mo thööth, jø Icriel dwør Wuuö Jwøk wø gwøkge gwøø, ni ge ba tïŋŋi.",
                    "ID": "19"
                },
                {
                    "text": "Ni näk pöölö bëëdö bäät oduŋkaara ki nïne mo nøk, ge wø bëëdö yi twïër ki køør dwør Wuuö Jwøk. Køøre ki køør dwør Wuuö Jwøk ge wø tïŋŋö.",
                    "ID": "20"
                },
                {
                    "text": "Ki kwör møøk pöölö cuŋŋö ka abøøya ni put bëëtö këël amöölla; 'ba kany wø ö pöölö wø ö maal ka amöölla, ge wø tïŋŋö. Këël pöölö ö maal ki waŋcäŋ wala dï wäär, ge wø tïŋŋö.",
                    "ID": "21"
                },
                {
                    "text": "Ni näk pöölö bëëdö bäät oduŋkaara ki nïne ariiø, wala dwääy aciel, wala beeta kany mo yie bäär, jø Icriel wø bëëdö thuwø yi twïër marge, ni ge ba tïŋŋi; 'ba kany wø ö maal, ge wø tïŋŋö.",
                    "ID": "22"
                },
                {
                    "text": "Ki køør dwør Wuuö Jwøk ge wø tïïö ki twëëre, ni tïŋge thuwø ki køør dwør Wuuö Jwøk. Geni dwør Wuuö Jwøk agwøkge kaawat mana ö Wuuö Jwøki na kööm geni ki ri Modhe.",
                    "ID": "23"
                }
            ]
        },
        {
            "ID": "OT:NUM.10",
            "name": "Kwään Jiy 10",
            "text": [
                {
                    "title": "Jöör Kooth Mar Tuŋi Moa No Otïïö Ki Gwel-Bïrö ",
                    "text": "Køøre Wuuö Jwøk acäänö ki Modhe, ni kööe,",
                    "ID": "1"
                },
                {
                    "text": "ni «Thädhï ki tuŋi ariiø ma gwel-bïrö kiper nee tïmge na gïï wø cwølï lwaak ki ge, nee tïmge na nyuuthe kiper daak twïër thuwø.",
                    "ID": "2"
                },
                {
                    "text": "Ni kany wäro kooth tuŋi karge riedi, lwaak bäre rege dige cooŋa buutï deŋ dho oduŋkaany røømmø.",
                    "ID": "3"
                },
                {
                    "text": "Ni näk mo kootha aciel keere, dïbwöthe moa näk wïth lwaae mo wïth tuŋi mo Icriel rege dige cooŋa buutï.",
                    "ID": "4"
                },
                {
                    "text": "'Ba kany wäro koothu tuŋi døc ni döötge ena maal, twëëre moa en løø oduŋkaara jï løø kur tuulcäŋ doo tïŋŋö.",
                    "ID": "5"
                },
                {
                    "text": "Ni kany wäro cäŋu tuŋi koothø ri rietge, twëëre moa en jï løø tier-piny ko oduŋkaara doo tïŋŋö. 'Ba kany wäro tïmge ni ge tïŋŋö, tuŋi doo koodhø.",
                    "ID": "6"
                },
                {
                    "text": "Ni kany wäro tïme ni cooŋa lwaak kanya ciel, tuŋi wär koothu; 'ba kär koothu døc ni döötge ena maal.",
                    "ID": "7"
                },
                {
                    "text": "«'Ba wäät Aran na näk dïlämme beege na doo kooth tuŋi. Gïnögø otïmö na ciik jïïu cooth ki yïth beenhnhe mou bëët.",
                    "ID": "8"
                },
                {
                    "text": "'Ba kany wäro cou baŋ leny nou këëdu ki nyïïmännu mo wø many uuni nou dïïmge yi ŋöömmu, tuŋi doo koodhø ni di layø, kiper nee Wuuö Jwøk na näk Jwøu wïïe pare ki uuni, ni piem uuni ceŋ nyïïmännu.",
                    "ID": "9"
                },
                {
                    "text": "Kany wäro tïme na cääŋŋe mo met ec mou, ni beege nïr ajwöm moa no ocaanø jïïu, ki nïr wø päär dwääyi yïthge cooth, tuŋi dou koodhø bäät olämme mou mo wø waaŋ bäre, ki bäät olämme mo wø duunni ki mëër; nee tuŋi moøgø tïmge na gïï parru wïthu ki ge nyïm Jwøu. Beeye a na Wuuö Jwøk na näk Jwøu.»  ",
                    "ID": "10"
                },
                {
                    "title": "Kanya Tïŋ Jø Icrielli Ki Dï Paap Caynay",
                    "text": "'Ba kanya tïm nïne mo riet dwäde na pïërariiø, ri riet cwiiri, pöölö atïŋ maal ki bäät oduŋkaany wø nyooth luumma tuut Jwøki ki jiy.",
                    "ID": "11"
                },
                {
                    "text": "Ni ö jø Icrielli ni tïŋge ki dï paap Caynay, ni putge wääth ki wäädhi moa caathge. Ni ö pöölö ni cuŋŋe ni ena bäät paap Paran.",
                    "ID": "12"
                },
                {
                    "text": "'Ba man beeye wääth mana dïkwøŋ na tïŋge ki køør mana ö Wuuö Jwøki na kööm Modhe.",
                    "ID": "13"
                },
                {
                    "text": "'Ba lwaa leny mar jø tuuŋ Juuda akwøŋ tïŋŋö ki køør bëëra mar twïër marge, ni dïbwödhi marge beeye Nacøn wär Aminadap.",
                    "ID": "14"
                },
                {
                    "text": "Ni dïbwödhi mar lwaa leny mar jø tuuŋ Icakar beeye Natanel o Dhuar.",
                    "ID": "15"
                },
                {
                    "text": "Ni dïbwödhi mar lwaa leny mar jø tuuŋ Dhebulan beeye Eliap o Këëlön.",
                    "ID": "16"
                },
                {
                    "text": "'Ba kanya puth oduŋkaara wøk, jøøa käär oduŋkaara, ni beege nyïïkwaac Gërcön ki nyïïkwaac Mërari, gena tïŋŋö.",
                    "ID": "17"
                },
                {
                    "text": "Køøre lwaa leny mar jø tuuŋ Ruben atïŋŋö ki køør bëëra mar twïër marge, ni dïbwödhi marge beeye Elicuur o Cediyör.",
                    "ID": "18"
                },
                {
                    "text": "Ni dïbwödhi mar lwaa leny mar jø tuuŋ Cimien beeye Celumiel o Curicaday.",
                    "ID": "19"
                },
                {
                    "text": "Ni dïbwödhi mar lwaa leny mar jø tuuŋ Gaat beeye Eliacap o Deeweel.",
                    "ID": "20"
                },
                {
                    "text": "Køøre nyïïkwaac Kät atïŋŋö ni ge käära japa en kur keerge; 'ba oduŋkaara agur piny kanya poode ni ge poot kär pïï.",
                    "ID": "21"
                },
                {
                    "text": "Køøre lwaa leny mar jø tuuŋ Ipariem atïŋŋö ki køør bëëra mar twïër marge, ni dïbwödhi marge beeye Elicama wär Ammiyut.",
                    "ID": "22"
                },
                {
                    "text": "Ni dïbwödhi mar lwaa leny mar jø tuuŋ Maneeca beeye Gameeliel o Pedacur.",
                    "ID": "23"
                },
                {
                    "text": "Ni dïbwödhi mar lwaa leny mar jø tuuŋ Benjamen beeye Abidan o Gidiöni.",
                    "ID": "24"
                },
                {
                    "text": "Køøre lwaa leny mar jø tuuŋ Daan atïŋŋö na aŋuudi køør lwaae bëët, ni ge cäädhi ki køør bëëra mar twïër marge, ni dïbwödhi marge beeye Akiedhar wär Amicaday.",
                    "ID": "25"
                },
                {
                    "text": "Ni dïbwödhi mar lwaa leny mar jø tuuŋ Acer beeye Pagiel wär Okaran.",
                    "ID": "26"
                },
                {
                    "text": "Ni dïbwödhi mar lwaa leny mar jø tuuŋ Naptali beeye Akira wär Enan.",
                    "ID": "27"
                },
                {
                    "text": "Manøgø beeye jöör wääth mana cääth jø Icrielli ki gøøni kanya tïŋge ki køør lwaae moge.",
                    "ID": "28"
                },
                {
                    "text": "Køøre Modhe acäänö ko Obap o Raguël nyï Midien; 'ba Raguël beeye wää cï Modhe. Ni kö Modhe jï gø, ni «Wa tïŋŋö ennø ni wa cøøa kanya kö Wuuö Jwøki ni di cïbö jïwa. Ennø, ø aa na aciel, niï jïtï ki bëëtö mo beer buutwa, kiper Wuuö Jwøk jø Icriel ee buŋŋö ki gïn mo beer.»",
                    "ID": "29"
                },
                {
                    "text": "Ni løgi ya Obapi jï Modhe, na «A ba cii; a døøa powa baŋ tuuŋwa.»",
                    "ID": "30"
                },
                {
                    "text": "'Ba Modhe aköö, na «A kwaya ïïni, kär wa weyï, kiper kwör wäro pïwa piny yïthge dï paap ŋäyï, kiper ï tïmö ni ïïna waŋ jïwa.",
                    "ID": "31"
                },
                {
                    "text": "'Ba ni näk miï aay ki waani, gïn wäro beer noo tïïc Wuuö Jwøki jïwa, tïïcwa tïïö jïrï thuwø.»",
                    "ID": "32"
                },
                {
                    "text": "Køøre jø Icriel atïŋŋö ki bäät Kïn Wuuö Jwøk, ni cääthge ki nïne adäk. 'Ba ki yïth nïrögø na adäk yøø, acanduk man wø nyooth luumma tuut Wuuö Jwøki ki jiy wø cäädhö nyïmge, kiper nee kany wø pïge piny yie joot ki køøre.",
                    "ID": "33"
                },
                {
                    "text": "Ni ö pöölö mar Wuuö Jwøk ni en bäätge ki waŋcäŋ, kany wø näk ge tïŋŋö yi twïër.",
                    "ID": "34"
                },
                {
                    "text": "'Ba kany wø näk ma acanduk tïŋŋö, Modhe wø köö, «Wui Wuuö Jwøk, ö maal, ni wëëgï nyïïmännï keethø, ni tïïyï jø wø män ki ïïni nee bwøkge nyïmï.»",
                    "ID": "35"
                },
                {
                    "text": "'Ba kany wø cuŋŋe yie, eni wø köö, «Awuuö Jwøk, duu baŋ jø Icriel moa näk kum kum.»",
                    "ID": "36"
                }
            ]
        },
        {
            "ID": "OT:NUM.11",
            "name": "Kwään Jiy 11",
            "text": [
                {
                    "title": "Kanya Dwaal Jiyi Kiper Teek Bëëtö ",
                    "text": "Kar kaagø jiy atïmö ni ge dwaallø kiper teek bëëtö. 'Ba na wïnynyi ya Wuuö Jwøki, ena wëër; ni ö maaci  mar Wuuö Jwøk ni liele dïge, ni waaŋ løøk mør deŋ twïër.",
                    "ID": "1"
                },
                {
                    "text": "Ni ö jiyi ni jwöŋge dëër Modhe; 'ba Modhe alämö jï Wuuö Jwøk, ni ö maaci ni thøøe.",
                    "ID": "2"
                },
                {
                    "text": "Køøre nyeŋ kaace aput cak ni Tabëëra, kiper mana ö maa Wuuö Jwøki na liele dïge kaace.",
                    "ID": "3"
                },
                {
                    "text": "'Ba wïth juurre ma teeŋi moa en dï jø Icriel, cwïnyge atïmö ni päl kiper cam; ni ö jø Icrielli thuwø ni cäŋge jwøk, ni köge, «?Aŋa noo cïpi jïwa ki rïŋö mo camwa?",
                    "ID": "4"
                },
                {
                    "text": "Waani, wïthwa aparwa ki rec moa wara camwa Ijep ni ba ŋeew, ki bathiki, ki bacalli, ki bacal thum.",
                    "ID": "5"
                },
                {
                    "text": "'Ba ennø, teek marwa anø aay, ni bäŋ gïn mør mo raŋwa; 'ba beeye cami na meena keere en.»",
                    "ID": "6",
                    "comment":"Meena beeye møø mana cïp Jwøki na cam jï jø Icriel kanya cääthge dï paap. Kwaan Bwøth Wøk tiel 16:4, 13-15, 31."
                },
                {
                    "text": "'Ba meena caala nyeŋ köödhi mo therø, ni kïte caala kït buudi.",
                    "ID": "7"
                },
                {
                    "text": "'Ba jiy wø cøø ni kwaanyge gø; køøre guurge guurö ki kïdi, wala wälge wälö ki pany; ni thaalge gø ki dak, ni tïïcge gø na dääpe. 'Ba mete caala met dääpe mo odeelø ki maaw.",
                    "ID": "8"
                },
                {
                    "text": "Kar kaace, kanya wara täk thööy ki wäär dï twïër, meena wø ööa piny na aciel ki gø. ",
                    "ID": "9"
                },
                {
                    "title": "Kanya Ö Modhe Na Päth Cwïnye, Ni Cääne Ki Jwøk",
                    "text": "Kar kaace Modhe dööt jiy awïnynye ni ge jwöŋö yïth atude moge, ni ŋati man nø cuŋŋö dho oduŋkaara mare. Ni ö Wuuö Jwøki ni wëëre døc. 'Ba Modhe yie atïmö ni raac, ni goote thuwø.",
                    "ID": "10"
                },
                {
                    "text": "Køøre Modhe aköö jï Wuuö Jwøk, na «?Aŋø na tïïyï gïn mo raac dëër laŋŋï en? ?Na agïnaŋø ni yaa baa ni leeŋï jøøi bëët bääta ni caala tëër mo peek en?",
                    "ID": "11"
                },
                {
                    "text": "?Aŋø, jøøi bëët ii yaa käärö ki yia ni nywøla ge? ?Aperŋø nø ni kööï jïra en, ni käära geni ki kööra, kaawat man wø ö dïpïdi wø käär nyilaal mo dhøøth, ni kïtha geni yi ŋöömma buugï jï wëëkge?",
                    "ID": "12"
                },
                {
                    "text": "?A känna kaa ki rïŋö mo mëëga jøøi bëët ii? Kiper ge jwöŋö dëëra ni köge, ni ‹Mooc wa ki rïŋö mo camwa.›",
                    "ID": "13"
                },
                {
                    "text": "'Ba ennø, ba løny jïra ki man käära jøøi bëët a keera, kiper geni ge caala tëër mo peek bääta.",
                    "ID": "14"
                },
                {
                    "text": "'Ba ni näk gïnögø poot tïïyï tïïö dëëra, beerra man putï a 'näk. 'Ba ni näk mo yiï met ki aani, put aani 'näk møn, nee can mano tägi dëëra nee ba jooda këët.» ",
                    "ID": "15"
                },
                {
                    "title": "Kanya Kwany Jø Døøŋŋø Moa Näk Pïërabïriiø",
                    "text": "Køøre Wuuö Jwøk aköö jï Modhe, ni «Cooŋ jiy ma pïërabïriiø jïra røk jø døøk Icriel moa ŋäyï, ni beege jø døøŋŋø moa näk dïbwöthe moge. Käl geni buut oduŋkaany røømmø, ni wëëgï geni cuŋŋö ki ïïni na aciel kaace.",
                    "ID": "16"
                },
                {
                    "text": "Køøre aano ö piny ni cääna ki ïïni kaace, ni lwöta ri Jwïëc Jwøk na en bäätï ni kïtha gø bäätge; ni ö geni ni käärge jiy na aciel ki ïïni, ni ba käära ïïni keerï këët.",
                    "ID": "17"
                },
                {
                    "text": "«Køøre wär caanï jï jø Icriel bëët, ni ‹Døøyu dëëtu mo waany kiper diøø, nou cämu ki rïŋö. Kiper uuna jwöŋö ni wïnynyi ya Wuuö Jwøki, kanya kööu, na «?Aŋa noo mooc wa ki rïŋö mo camwa? Kiper kanya bëëtwa Ijep bëëtö marwa beer.» 'Ba ennø, Wuuö Jwøk ocïpi jïïu ki rïŋö nee cammu;",
                    "ID": "18"
                },
                {
                    "text": "nou ba cämö ki dïcäŋ aciel, wala nïne ariiø, wala nïne abïïc, wala nïne apaar, wala nïne ma pïërariiø keerge.",
                    "ID": "19"
                },
                {
                    "text": "'Ba u cämö ki dwääy bäre, gøøc mano tuny wøk ki ummu ni tïm cwïnynyu ni cøl ki gø, kiper na kwierru Wuuö Jwøk na en dïïu, ni jwöŋu dëëre ni kööu, na «?Aperŋø na öwa wøk ki Ijep?» › »",
                    "ID": "20"
                },
                {
                    "text": "'Ba Modhe aköö, ni «Jiy moi ni ena dïge ii beege jiy ma kume ma dïpe abïciel ma cwøw tøŋ; 'ba ïïna köö, ni ‹Aano cïpi ki rïŋö nee camge ki dwääy bäre.›",
                    "ID": "21"
                },
                {
                    "text": "?Aŋø, lwaa pïïth dïëk ki lwaa pïïth dhäk di ŋaalø jïge ni rømge bëët? ?Wala lwaa rëëö bäre mana en yi naama dwøŋ doo cooŋa kanya ciel jïge ni rømge bëët?» ",
                    "ID": "22"
                },
                {
                    "text": "'Ba aløk Wuuö Jwøki jï Modhe, na «?Aŋø, a na Wuuö Jwøk, bada atïmö ni ba bäär na bëëde cøøn enø? Ojootï kawaane nø ki man näk luubö mara thura kare na adïëri kiperï wala ba thur kare.»",
                    "ID": "23"
                },
                {
                    "text": "Køøre Modhe adøny wøk ni caan luup mo Wuuö Jwøk jï jø Icriel; ni cooŋ jiy ma pïërabïriiø røk jø døøŋŋø moge, ni wëëk geni cuŋŋö lak oduŋkaara bäre.",
                    "ID": "24"
                },
                {
                    "text": "Ni ö Wuuö Jwøki ni put ö piny ni ena yi pöölö, ni cääne ki Modhe, ni lwöte ri Jwïëc Jwøk mana en bäät Modhe, ni kïth gø bäät jø døøk Icriel moa näk pïërabïriiø. 'Ba kanya ö Jwïëc Jwøki bäätge, dwør Jwøk aputge køp. 'Ba køp dwør Jwøk kärge nwøø këët.",
                    "ID": "25"
                },
                {
                    "text": "'Ba kar kaace, da jiy ariiø mo odööŋ twïër; na aciel nyeŋŋe Eldat, ni maya nyeŋŋe Mödat. 'Ba ge ena dëët jøøa näk nyeŋge ogöörö, ni ge kär ci buut oduŋkaara. Ni ö Jwïëc Jwøki ni pïïe bäätge, ni putge dwør Jwøk køp dï twïër.",
                    "ID": "26"
                },
                {
                    "text": "'Ba nyen mør mo poot na wøp areŋ baŋ Modhe ni kööe, ni «Eldat ki Mödat ni køp dwør Jwøk yi twïër ice.»",
                    "ID": "27"
                },
                {
                    "text": "Køøre Jøcua o Nun, na näk ŋat wø bëëdö ni kønya Modhe ki tïïc ki mana käl thïnhö, aköö, na «Wui Kwäärö Modhe, män geni!»",
                    "ID": "28"
                },
                {
                    "text": "'Ba aløk Modhe jïre, na «?Aŋø ni tïme ni këëö ïïni na kara en? Kiper doo beer ki man ö jic Wuuö Jwøki bëët ni tïmge na nyïïkuk Jwøk, ni ö Wuuö Jwøki ni kïth jwïëye bäätge.»",
                    "ID": "29"
                },
                {
                    "text": "Køøre Modhe ki jø døøk Icriel adøø twïër. ",
                    "ID": "30"
                },
                {
                    "title": "Kanya Ö Jwøki Na Jääŋ Lwaa Ajwëëyi",
                    "text": "'Ba na tïme na kaagø, jamø akwönnö ki baŋ Wuuö Jwøk, ni kööl ajwëëyi ki lak naama dwøŋ, ni wëëk geni määdö lak twïër, ni karge cään ki ŋøøm, na aŋuunge ki mana täkge lak twïër okëët kany mo bäye caala wääth man wø caath dhaanhe ki waŋcäŋ aciel bäre, ni bäc løø twïër maya caala gø thuwø.",
                    "ID": "31"
                },
                {
                    "text": "Ni ö jiyi ni thöörge waŋcäŋöca ki wäänöca ki waŋcäŋ maya ni ge maaŋŋa ajwëëyi. Ni ŋat mo maga mo nøk jïtö ki kömerri apaar. Ni määcge geni deŋ twïër bäre.",
                    "ID": "32",
                    "comment":"Kömer beeye rumi mo yie caala yi baarmïïl."
                },
                {
                    "text": "'Ba kanya poode ni rïŋ poot tiet lakge, ni poot kärge thöörö, wëëc Wuuö Jwøk aö bäät jiy; ni ö Wuuö Jwøki ni käl täw mo leth døc bäät jiy.",
                    "ID": "33"
                },
                {
                    "text": "Køøre nyeŋ kaace acwøl ni Kibïröth-Ataba, na näk tiere beeye Bwöc-Päl-Cwïny, kiper beeye kanya koony jiy yie moa cwïnyge päl kiper cam.",
                    "ID": "34"
                },
                {
                    "text": "Ni ö jiyi ni tïŋge ki Kibïröth-Ataba, ni cige Adhëëröth ni bëëtge yie.",
                    "ID": "35"
                }
            ]
        },
        {
            "ID": "OT:NUM.12",
            "name": "Kwään Jiy 12",
            "text": [
                {
                    "title": "Kanya Ö Mariyam Ka Aran Na Waacge Nyeŋ Modhe ",
                    "text": "'Ba kar kanyøgø, Mariyam ka Aran nyeŋ Modhe awaacge kiper cïïe mana nywøme na näk nyi jø Kuuc, kiper cïïe mana nywøme beeye dhaagø mo käla ri jø Kuuc.",
                    "ID": "1"
                },
                {
                    "text": "Ni köge, na «?Aŋø, Wuuö Jwøk cäänö ki ri Modhe keere? ?Eni kär cäänö ki rewa thuwø?» Køøre gïnögø awïny Wuuö Jwøki.\t",
                    "ID": "2"
                },
                {
                    "text": "'Ba Modhe beeye dhaanhø mo mwöl døc, ni mööl mare kaala mar jiy bëët moa en bäät piny.",
                    "ID": "3"
                },
                {
                    "text": "Ni put Wuuö Jwøki köö jï Modhe ka Aran ki Mariyam, ni «Ööu wøk karu dääi ni ööu nyïm oduŋkaany røømmø.» Ni putge ö wøk karge dääi.",
                    "ID": "4"
                },
                {
                    "text": "Køøre Wuuö Jwøk aö piny ni ena yi pöölla näk ree ee wenyø, ni cuŋŋe dho oduŋkaara, ni cwøl Aran ki Mariyam, ni öge nyïm karge riedi.",
                    "ID": "5"
                },
                {
                    "text": "Ni kö Wuuö Jwøki, ni «Wïnynyu luupa ii. Kany wø näk da nyikuŋ Jwøk dïïu, a na Wuuö Jwøk raa wø nyoodha nyoodhø jïre ki ri lääk, ni cääna ki eni ki yïth lääk.",
                    "ID": "6"
                },
                {
                    "text": "'Ba a ba cäänö ki dhaanhnha ma Modhe na enøgønø, kiper beeye eni no oŋäädhö dï paara bäre.",
                    "ID": "7"
                },
                {
                    "text": "A cäänö ki eni ni løøŋwa dhøkwa ki gøøni, naa caana luubö mo tiere nëënö, ni paa aŋaade; ni ö eni ni raŋ kïta, a na Wuuö Jwøk. ?Aperŋø nø na käru lwäyö ki man waayu nyeŋ dhaanhnha ma Modhe?»",
                    "ID": "8"
                },
                {
                    "text": "Køøre Wuuö Jwøk awëër ki geni døc, ni paany ree buutge.",
                    "ID": "9"
                },
                {
                    "text": "'Ba kanya ö pööle na paany ree bäät oduŋkaara, Mariyam ajoot ni dëëre da dhøøbø, *11* ni ö dëëre ni neepwøth ni tar. Ni ö Aranni ni lwiith Mariyam ni joot gø ni dëëre da dhøøbø;",
                    "ID": "10",
                    "comment":"Dhøøbø. Täw man ni cwøl ni dhøøbø en ki dhi Ibaru dwala teeŋ täwe mo thööth mo wø ö wøk ki ri buny dëël."
                },
                {
                    "text": "ni kööe jï Modhe, «Wui Kwäärö, kär wa jäälï, kiper gïna tïïcwa, tïïcwa ni wïthwa kärwa caarø; 'ba waana bääyö.",
                    "ID": "11"
                },
                {
                    "text": "Kär Maryam tïïyï ni caala nyilaal mo nywöli no othøw, mo dëëre olööthö kanyo ö wøk ki yi menni.»",
                    "ID": "12"
                },
                {
                    "text": "Køøre Modhe ajwöŋö dëër Wuuö Jwøk, ni kööe, na «A kwaya ïïni, Awuuö Jwøk, dwøk dëëre kare.»",
                    "ID": "13"
                },
                {
                    "text": "'Ba Wuuö Jwøk aköö jï Modhe, na «?Aŋø, doo naa wänni oŋuut täärnyïm gø ki laaw jaak, eni wïïe bäŋa doo lääö ki nïne abïriiø? Kïthu eni wøk ŋää twïër, nee bëëde kaace ki nïne abïriiø; køør manøgønø, løny ki man cäŋi duu twïër.»",
                    "ID": "14",
                    "comment":"Ki man ŋuut täärnyïm dhaanhø ki laaw jaak, beeye kööŋŋö mar jøøgø, kany wø näk dhaanhø jääla nyilaal mare."
                },
                {
                    "text": "Køøre Mariyam abëëdö wøk ŋää twïër ki nïne abïriiø, ni ö jiyi ni kärge tïŋŋö këël mana duu Mariyammi twïër.",
                    "ID": "15"
                },
                {
                    "text": "'Ba køøre jiy atïŋŋö ki Adhëëröth, ni tïïge ki twïër dï paap Paran.",
                    "ID": "16"
                }
            ]
        },
        {
            "ID": "OT:NUM.13",
            "name": "Kwään Jiy 13",
            "text": [
                {
                    "title": "Kanya Jäägö Ki Jiy Mo Liew Ŋööm Keenan ",
                    "text": "Køøre Wuuö Jwøk acäänö ki Modhe ni kööe,",
                    "ID": "1"
                },
                {
                    "text": "ni «Jäägï ki jiy mo liew ŋööm Keenan, ni beeye ŋöömmo cïba jï jø Icriel. Wär ge jääŋŋï na dhaanhø aciel ma dïbwödhi ri jø tuuŋ man nø røk wïth tuŋi mo jø Icriel.»",
                    "ID": "2"
                },
                {
                    "text": "Køøre Modhe jøøgø ajääŋŋe ki dï paap Paran ki køør mana köömmi ya Wuuö Jwøki, ni jøøgø bëët gena dïbwöthe mo jø Icriel.",
                    "ID": "3"
                },
                {
                    "text": "Ni nyeŋge beege ii; ki røk jø tuuŋ Ruben beeye Cimia o Dhakur;",
                    "ID": "4"
                },
                {
                    "text": "ki røk jø tuuŋ Cimien beeye Capath wär Ori;",
                    "ID": "5"
                },
                {
                    "text": "ki røk jø tuuŋ Juuda beeye Kalëp o Jöpöni;",
                    "ID": "6"
                },
                {
                    "text": "ki røk jø tuuŋ Icakar beeye Igal o Jocep;",
                    "ID": "7"
                },
                {
                    "text": "ki røk jø tuuŋ Ipariem beeye Awcë o Nun;",
                    "ID": "8"
                },
                {
                    "text": "ki røk jø tuuŋ Benjamen beeye Palti o Rapu;",
                    "ID": "9"
                },
                {
                    "text": "ki røk jø tuuŋ Dhebulan beeye Gadiel o Cödi;",
                    "ID": "10"
                },
                {
                    "text": "ki røk jø tuuŋ Jocep mana käl ri jø tuuŋ Maneeca beeye Gadi o Cuci; ",
                    "ID": "11"
                },
                {
                    "text": "ki røk jø tuuŋ Daan beeye Amiel o Gemali;",
                    "ID": "12"
                },
                {
                    "text": "ki røk jø tuuŋ Acer beeye Cethur o Mikaël;",
                    "ID": "13"
                },
                {
                    "text": "ki røk jø tuuŋ Naptali beeye Nabi o Yabi;",
                    "ID": "14"
                },
                {
                    "text": "ki røk jø tuuŋ Gaat beeye Guwel o Maki.",
                    "ID": "15"
                },
                {
                    "text": "Moøgø beege nyeŋ jøøa jääŋ Modhe wøk kuna liewge ŋøøm. 'Ba Modhe nyeŋ Awcë o Nun acwøle ni Jøcua.",
                    "ID": "16"
                },
                {
                    "text": "Kanya ö Modhe na jääŋ jøøgø nee ŋööm Keenan liewge, ena köö jïge, ni «Cou këël mano pïïyu kanya cwøl ni Nëgëp, ni pööthu mïëya en bäät kïte,",
                    "ID": "17"
                },
                {
                    "text": "ni neennu ŋöömö ki bëëtö mare, man näk nyïëdi, ni neennu bëët jiy thuwø moa näk bëëdö yie, ki man näk ge teek wala ge jägö, wala ge thööth wala ge nøk.",
                    "ID": "18"
                },
                {
                    "text": "Ni neennu ŋöömö man bëëtge yie ice, ki man näk mo beer wala raac, wala ge bëëdö yïth mïëri mo ena yi pwöla, wala mo ocielø ki kiiri.",
                    "ID": "19"
                },
                {
                    "text": "Ni neennu ŋöömö ki man näk caammi ciek yie wala ba ciek, wala ki man näk da jenni mo otuy yie wala bäŋgø. Uuni, magu rou, ni kännu ki nyïïjenni mo wø cam ki yi ŋöömmögø.» 'Ba kar kaaca beeye kany wø ciek nyïïomøki moa dïkwøŋ.",
                    "ID": "20"
                },
                {
                    "text": "Køøre gena aay ni ge liewa ŋöömö, ni täkge ka dï paap Dhïn këël mana këët Reeyöp na en buut Libö-Amath.",
                    "ID": "21"
                },
                {
                    "text": "'Ba gena aay ni ge cøra Nëgëp, ni pïïcge Keeprön, paana bëët nyïïkwaac Anaki yie, ni beege Akimen ki Cëëci ki Thalmay. 'Ba kar kaaca, Keeprön onø geer ni cwiiye abïriiø kanya poode ni paana cwøl ni Dhöän poot kär geerø Ijep.",
                    "ID": "22"
                },
                {
                    "text": "Køøre dïlëëwe apïï yi gool mana cwøl ni Ëcköl, ni ŋutge ki bat jaath omøk mo dëëre da nyïëdi ma jwala aciel, ni lïërge gø ka athøra ni bielli ya jiyi ariiø. Ni kuunge thuwø ki nyïïjenni mo caala nyïïadikwäle, ki nyïïolämmi.",
                    "ID": "23"
                },
                {
                    "text": "Ni put nyeŋ kaace cwøl ni Goor Ëcköl, kiper beeye kanya ö jø Icrielli na ŋøtge jwala mar nyïïjenni yie. ",
                    "ID": "24"
                },
                {
                    "title": "Luubö Mana Caan Dïlëëwe Kanya Duuge",
                    "text": "'Ba na tïme na køør nïne ma pïëraŋween, dïlëëwe aduuö ki kuna liewge piny.",
                    "ID": "25"
                },
                {
                    "text": "Ni pïïcge baŋ Modhe ka Aran ki lwaa jø Icriel bäre kany mo cwøl ni Kadëc dï paap Paran; ni caange luup bëët jïge ki jï lwaak bäre, ni nyoothge nyïïjenni moa kälge ki yi ŋöömmöca.",
                    "ID": "26"
                },
                {
                    "text": "Ni köge jï Modhe, ni «Waana pïï yi ŋöömma jääŋŋï wa yie; 'ba beeye ŋöömö mo caak ki maar kïc päl yie møn, ni moi beege nyïëdi moa jootwa yie.",
                    "ID": "27"
                },
                {
                    "text": "'Ba jiy moøke ni bëëdö yie yøøke beege jiy mo teek, ni päänye moøke døøŋŋø døc no ogeerø ni teek, ni jootwa nyïïkwaac Anak kaace thuwø.",
                    "ID": "28",
                    "comment":"Nyïïkwaac Anak beege jiy mo bäyö døc ni dëëtge døøŋŋø døc."
                },
                {
                    "text": "'Ba jø Amalëk ge bëëdö Nëgëp, ni ö jø Këth ki jø Jeebuc ki jø Amör ni bëëtge mïëya en bäät kïte, ni ö jø Keenan ni bëëtge deŋ naama dwøŋ ki deŋ Naam Jördan.»",
                    "ID": "29"
                },
                {
                    "text": "'Ba Kalëp jiy ajwøe nyïm Modhe, ni kööe, «Ööø maal ennø, nee paanøgø lwørø, kiper løny jïïø ki man böötø geni.»",
                    "ID": "30"
                },
                {
                    "text": "'Ba jøøa aay ki eni aköö, ni «Ba løny jïïø ki man cøøø baŋ jøøke, kiper teeka geni døc ki øøni.»",
                    "ID": "31"
                },
                {
                    "text": "Ni ö jøøgø ni putge waac mo reyø køp jï jø Icriel kiper ŋöömma liewge, ni köge, ni «Ŋöömma ciwa yie kuna liewa gø beeye ŋöömö mo dïdö ki wïth jiy mo wø bëëdö yie. Ni jiy moa jootwa yie bëët beege jiy mo bäyö mo dëëtge døøŋŋø.",
                    "ID": "32"
                },
                {
                    "text": "Ni jootwa jø Nëpilim thuwø kaace, na käl nyïïkwaac Anak rege. Ni neenwa rewa kaamar adïtwie, ni nëën wa thuwø na enønø ki baŋge.»",
                    "ID": "33"
                }
            ]
        },
        {
            "ID": "OT:NUM.14",
            "name": "Kwään Jiy 14",
            "text": [
                {
                    "title": "Kanya Kweer Jø Icrielli Bëët Ki Luubö Mana Beer ",
                    "text": "Køøre lwaak bäre ajwöŋö ni döötge ege tïŋ maal, ni ö jiyi  ni gööge ko oduuru wäänöca.",
                    "ID": "1"
                },
                {
                    "text": "Ni ö jø Icrielli bëët ni ŋurge ki nyeŋ Modhe ka Aran, ni ö lwaaøgø bäre ni köge jïge, na «?Aŋø ni ba tïme kere wa thøøa Ijep wala dï paabi en?",
                    "ID": "2"
                },
                {
                    "text": "?Aperŋø ni ö Wuuö Jwøki ni käl wa yi ŋöömmi en ki man thøøwa dhi tøŋ? Waani, mään mowa ko obwöre mowa di maaø ki tøŋ jaak. ?Aŋø, ba theemma man døøwa Ijep nø?»",
                    "ID": "3"
                },
                {
                    "text": "Ni cäänge yïthakicge keerge, ni köge, ni «Beerra man jëëtø ki kwääc lwaak, nøø døø Ijep.»",
                    "ID": "4"
                },
                {
                    "text": "Køøre Modhe ka Aran rege agøøge piny ni nëënö jï acooŋa mar lwaa jø Icriel bäre.",
                    "ID": "5"
                },
                {
                    "text": "Ni ö Jøcua o Nun ki Kalëp o Jöpöni, na en dëët jøøa liew ŋøøm, ni jeecge abïïe moge ki gootø.",
                    "ID": "6"
                },
                {
                    "text": "Ni köge jï lwaa jø Icriel bäre, ni «Ŋöömma liewa ni cääthwa dïëre beeye ŋöömö mo beer døc.",
                    "ID": "7"
                },
                {
                    "text": "Ni näk Wuuö Jwøk mëër ki øøni, ø kïthe yi ŋöömmögø ni caak ki maar kïc päl yie enø, ni mëëk gø øøni.",
                    "ID": "8"
                },
                {
                    "text": "'Ba kär røgu thïïŋŋu dëër Wuuö Jwøk, ni ba lwäyu ki jø paanøgø, kiper ge böötø böötö ki jöö mo jööt jaak. Kiper gëëŋi marge onø daak, ni Wuuö Jwøk ena buutø; käru lwäyö ki geni.»",
                    "ID": "9"
                },
                {
                    "text": "'Ba lwaak bäre atïmö ni manynya man këërge geni ki kïte. ",
                    "ID": "10"
                },
                {
                    "title": "Kanya Ö Modhe Na Kwac Jwøk Nee Jiy Wëënne",
                    "text": "Ni kö Wuuö Jwøki jï Modhe, «?A ki kany mo nyïëdi nø noo poot jøøi ii naa poot ege taaø? ?A ki kany mo nyïëdi ni pootge naa ba ŋääthge en, këël na bëëde ni ŋïïce mo døøŋŋø yaa tïïö dïge?",
                    "ID": "11"
                },
                {
                    "text": "'Ba ennø, ge raanynya raanynyø ki täw mo leth, ni døøya ïïni wï paac mo dwøŋ mo teeka eni døc ki geni.»",
                    "ID": "12"
                },
                {
                    "text": "'Ba aløk Modhe jï Wuuö Jwøk, ni «Jøøi akälï wøk ki dï jø Ijep ki teek marï. 'Ba ni näk da gïn mo tïïyï tïïö dëët jøøi møn, kanyo ö jø Ijepi noo wïnyge gø,",
                    "ID": "13"
                },
                {
                    "text": "køpge købø jï jø bëëdö yi ŋöömmi en. 'Ba ennø, Awuuö Jwøk, onø wïny jø bëëdö yi ŋöömmi en niï ena dï jøøi, ni wïnyge gø thuwø ni riï iï nyoodhø niï nëënö, ï na Wuuö Jwøk, ni pöölö marï na näk ree ee wenyø cuŋŋö bäätge, niï cäädha nyïmge yi pööllögø ki waŋcäŋ, ni cäädhï nyïmge ki wäär thuwø yi pöölla näk ree ee wenyø ni liel kaamar maac.",
                    "ID": "14"
                },
                {
                    "text": "Ni näk jøøi bëët 'nägï nääø kaamar dhaanhø aciel, køøre mïëri moa näk gïrï ege nø wïnynyö, ge köö,",
                    "ID": "15"
                },
                {
                    "text": "ni ‹Kiper na ba lønye jï Wuuö Jwøk ki man kïth jøøi yi ŋöömma kööŋe kipere ni cïbe cïbö jïge, beeye tiere na nää geni dï paap.›",
                    "ID": "16"
                },
                {
                    "text": "«'Ba ennø, a kwaya ïïni, Awuuö Jwøk, nee teek marï na dwøŋ nyoothï kaawat mana caanï, ni kööï,",
                    "ID": "17"
                },
                {
                    "text": "ni ‹A na Wuuö Jwøk a ba laar wëër, ni mëëya ni wø ba jøøl päl, ni ŋat mo obääyö ki ŋat adhala wëënna wëënnö. 'Ba ŋat raay poot ba wiia ka ajäla, ni raay moa tïïc wëëe poot coola coolø dëët obwöre moge, këël mano pïïe dää beenhnhe wala ŋweer beenhnhe.›",
                    "ID": "18"
                },
                {
                    "text": "'Ba ennø, a kwaya ïïni nee raay mo jøøi nee wëënnï ki køør mëëyï na dwøŋ ni wø ba jøøl, kaawat mana wëënnï geni ki mana täge ki kanya öge wøk ki Ijep këël kawaane ennø.»",
                    "ID": "19"
                },
                {
                    "text": "Køøre Wuuö Jwøk aköö, ni «Gena wëënna ki køør mana caanï.",
                    "ID": "20"
                },
                {
                    "text": "'Ba ka adïëri møn, kaawat man bëëda naa kwøw en, a na Wuuö Jwøk, ajiem mara bäät piny bäre opääŋe.",
                    "ID": "21"
                },
                {
                    "text": "'Ba jiy moa pääny aani kwöre apaar, ni kärge dwøra wïnynyö, këël na jootge ajiem mara ki ŋïïce 'moa na tïïa Ijep ki dï paap,",
                    "ID": "22"
                },
                {
                    "text": "bäŋ dhaanhø aciel dïge mo neen ŋöömma kööŋa kipere jï wëëkge; ni bäŋ ŋat mo joot gø røk jøøa taak aani.",
                    "ID": "23"
                },
                {
                    "text": "'Ba dhaanhnha ma Kalëp okïtha yi ŋöömma ci yie, ni tïme na mar nyïïkwaaye na bäre bäre, kiper mana bëët jwïëye ni ena kur keere, ni caath køøra ki cwïnye bäre.",
                    "ID": "24"
                },
                {
                    "text": "'Ba uuni, kiper mana näk jø Amalëk ki jø Keenan ge  bëëdö yïth gøli mo ŋöömmögø, diøø røgu wär løgu ni cou dï paap nou cøra jöö mano ci Naama Kwaar.» ",
                    "ID": "25"
                },
                {
                    "title": "Kanya Ö Jwøki Na Jääl Jiy",
                    "text": "'Ba Wuuö Jwøk acäŋ köö jï Modhe ka Aran,",
                    "ID": "26"
                },
                {
                    "text": "«?A këël kany mo nyïëdi noo ö lwaaki man ni raac en noo ŋure ki nyeŋŋa? Aani, ŋurö mar jø Icriel mana ŋurge ki nyeŋŋa ki gø awïnynya.",
                    "ID": "27"
                },
                {
                    "text": "'Ba ennø, caanï jïge ni Wuuö Jwøk aköö, ni ‹Kaawat man bëëda naa kwøw en, gïïa caannu na wïnynya tïïa tïïö ni dwøga gø dëëtu.",
                    "ID": "28"
                },
                {
                    "text": "Uuno thøw ni dööŋ dëëtu dï paap kany. U na no okwaanø bëët, na näk cwiiri mou tägi ka pïërariiø këël moa näk kaala pïërariiø, ni beege u jøøa ŋurö ki nyeŋŋa,",
                    "ID": "29"
                },
                {
                    "text": "bäŋ dhaanhø aciel dëëtu mo ö yi ŋöömma kööŋa kipere nou bëëdu yie; 'ba beeye Kalëp o Jöpöni ki Jøcua o Nun keerge noo ci yie.",
                    "ID": "30"
                },
                {
                    "text": "'Ba obwöre mou, moa wäŋŋu ni di maaø ki tøŋ, geno kïtha yi ŋöömmögø, ni jootge ŋöömma kwierru.",
                    "ID": "31"
                },
                {
                    "text": "'Ba uuni, uuno thøw ni dööŋ dëëtu dï paap kany.",
                    "ID": "32"
                },
                {
                    "text": "Ni ö obwöre mou ni tïmge na dïkwääc dïëk ki cwiiri ma pïëraŋween dï paap, ni jwørge gïï mo leth kiper mana weyu aani, këël mano thummu ki thøø bëët dï paap.",
                    "ID": "33"
                },
                {
                    "text": "Ki køør kwään nïne moa liewu ŋøøm ki geni, nïra näk pïëraŋween, ajäl gïïa bayu jwørru jwørø ki cwiiri ma pïëraŋween, ni tïm cwiirri man nø na kar dïcäŋ aciel, ni jootu gootø mara.",
                    "ID": "34"
                },
                {
                    "text": "Ennø, a na Wuuö Jwøk, mara anø caana; 'ba ka adïëri møn, gïnögø tïïa tïïö dëër lwaak man ni raac en na cooŋ dëëtge kanya ciel kipera. Ge thum ni thøøge dï paabi.› »",
                    "ID": "35"
                },
                {
                    "text": "Kanyøgønø, jøøa jääŋ Modhe kiper nee ŋöömö liewge gena thøw, ni beege jøøa duuö na tïïc lwaak bäre ni ŋurö ki nyeŋ Modhe kiper na caange waac mo reyø kiper ŋöömö;",
                    "ID": "36"
                },
                {
                    "text": "ni thøwge ka ajäla mo leth nyïm Wuuö Jwøk.",
                    "ID": "37"
                },
                {
                    "text": "'Ba ki røk jøøa aay na liew ŋöömö, Jøcua o Nun ki Kalëp o Jöpöni adööŋ ni kwøw. ",
                    "ID": "38"
                },
                {
                    "title": "Kanya Ci Jiyi Baŋ Leny Ki Wïthge Jaak",
                    "text": "Køøre Modhe gïïa caan Wuuö Jwøki jïre acaane jï jø Icriel bëët, ni ö jiyi ni kïmge døc.",
                    "ID": "39"
                },
                {
                    "text": "Ni møølge ka aruunnø ni ge cøø mïëya en bäät kïte, ni köge, ni «Waana bääyö. 'Ba ennø, waana öö nee wa ciwa kanya caan Wuuö Jwøki.»",
                    "ID": "40"
                },
                {
                    "text": "'Ba Modhe aköö jïge, na «?Aperŋø na dhallu dwør Wuuö Jwøk en? Ennø, wääth maru ba thur kare.",
                    "ID": "41"
                },
                {
                    "text": "Käru cøø, nou ba bööt nyïïmännu, kiper Wuuö Jwøk tøør dïïu.",
                    "ID": "42"
                },
                {
                    "text": "Jø Amalëk ki jø Keenan ena nyïmmu kaace. U pätha ceŋge ni 'näkge uuni, kiper uuna døø ŋäthu ki man caathu køør Wuuö Jwøk. Wuuö Jwøk tøør buutu këët.»",
                    "ID": "43"
                },
                {
                    "text": "'Ba gena ci bäät kïdi yïth mïëya en bäät kïte ki wïthge jaak, ni Modhe ka acanduk man wø nyooth luumma tuut Wuuö Jwøki ki jiy odööŋ twïër.",
                    "ID": "44"
                },
                {
                    "text": "Køøre jø Amalëk ki jø Keenan moa bëëdö mïëya en bäät kïte, gena öö ni böötge jø Icriel ni riemge geni këël mana pïïcge Örma.",
                    "ID": "45"
                }
            ]
        },
        {
            "ID": "OT:NUM.15",
            "name": "Kwään Jiy 15",
            "text": [
                {
                    "title": "Ciik Kiper Olämme Mo Wø Cïp Jï Wuuö Jwøk ",
                    "text": "Køøre Wuuö Jwøk acäänö ki Modhe, ni kööe,",
                    "ID": "1"
                },
                {
                    "text": "ni «Caanï jï jø Icriel, ni ‹Kanyo pïïyu yi ŋöömma cïba jïïu na kany bëëdu yie,",
                    "ID": "2"
                },
                {
                    "text": "u doo cïpö ko olämme mo wø waaŋ bäre jïra, a na Wuuö Jwøk, ni beege olämme mo käla røk pïïth dhäk wala dïëk. Olämme moøgø beege mo wø waaŋ bäre wala mo waaŋŋa thääŋŋe, ni cïp kaper kööŋ mana kööŋö ki gø, wala cïp ka køør met ec, wala cïp kiper ajwöm mou moa näk nïne moge ocïp piny, nee tïme na gïn mo ŋwäänynye met jïra, a na Wuuö Jwøk.",
                    "ID": "3"
                },
                {
                    "text": "'Ba a na Wuuö Jwøk, gïno tïïyu jïra bee en, ŋat wø känni ko olämi, wär cïpe jïra ki muuy mar beel, ni beeye møø mo pøøth ma rumi aciel mo lwørra røk rumme apaar moa en yi  rumi mana cwøl ni iipa, mo ojääbö ki maaw ma rumme ariiø mo lwørra røk rumme abära moa en yi rumi mana cwøl ni in.",
                    "ID": "4",
                    "comment":"Rumi mana cwøl ni iipa, kanymør röömi ka caapiia. \nRumi mana cwøl ni in, kanymør röömi ka jalöön."
                },
                {
                    "text": "Ni jiiŋ muuy thuwø mar køøŋ nyïïomøki ma rumme ariiø mo lwørra røk rumme abära moa en yi rumi mana cwøl ni in. Moøgø beege gïïo jiiŋŋe kiper nyidiel man wø cïp no olämi man wø waaŋ bäre.",
                    "ID": "5"
                },
                {
                    "text": "« ‹'Ba ni näk olämi beeye nywø røømmø, muuy mar beel wär jiiŋŋe, ni beeye møø mo pøøth ma rumme ariiø mo lwørra røk rumme apaar moa en yi rumi mana cwøl ni iipa, mo ojääbö ki maaw ma rumme adäk mo lwørra røk rumme abära moa en yi rumi mana cwøl ni in;",
                    "ID": "6"
                },
                {
                    "text": "ni cïp muuy thuwø mar køøŋ nyïïomøki ma rumme adäk mo lwørra røk rumme abära moa en yi rumi mana cwøl ni in, nee tïme na gïn mo ŋwäänynye met jïra, a na Wuuö Jwøk.",
                    "ID": "7"
                },
                {
                    "text": "« ‹'Ba kany wø jiiŋ rwaath jïra, a na Wuuö Jwøk, no olämi man wø waaŋ bäre, wala olämi man wø thääŋŋe waaŋ kiper kööŋ, wala olämi man wø thääŋŋe waaŋ ni wø duunni ki mëër,",
                    "ID": "8"
                },
                {
                    "text": "ŋatøce wär cïpe ki muuy mar beel, ni cïbe ka rwaath na aciel, ni beeye møø mo pøøth ma rumme adäk mo lwørra røk rumme apaar moa en yi rumi mana cwøl ni iipa, mo ojääbö ki maaw ma rumme aŋween mo lwørra røk rumme abära moa en yi rumi mana cwøl ni in;",
                    "ID": "9"
                },
                {
                    "text": "ni cïp muuy thuwø mar køøŋ nyïïomøki ma rumme aŋween mo lwørra røk rumme abära moa en yi rumi mana cwøl ni in, ni beeye muuy man wø waaŋ ki maac, nee tïme na gïn mo ŋwäänynye met jïra, a na Wuuö Jwøk.",
                    "ID": "10"
                },
                {
                    "text": "« ‹Moøgø beege gïïo tïïc kiper rwaath wala nywø røømmø wala nyi røømmø wala nya ateea mano cïp no olämi.",
                    "ID": "11"
                },
                {
                    "text": "Kanyo jiiŋŋu olämme moøgø, rumi mar beel wär tïïyu ni röömi ki kwään lääc paac moo cïpu.",
                    "ID": "12"
                },
                {
                    "text": "« ‹Jøøa näk wäät thwöth paac bëët kany wäro cïpge olämme mo wø waaŋ, nee tïmge na gïï mo ŋwäänyge met jï Wuuö Jwøk, gïïögø otïïcge ki øtjöö ma enøgønø.",
                    "ID": "13"
                },
                {
                    "text": "'Ba ni näk da jur mo bëëdö dïïu, kany wø cïpe ko olämi man wø waaŋ mo ŋwäänynye met jï Wuuö Jwøk, wär tïïe kaawat man wø tïïyu.",
                    "ID": "14"
                },
                {
                    "text": "'Ba u na lwaa Icriel, otïmö ni da ciik aciel kiperu ki juurre mo wø bëëdö dïïu, ni beeye ciik mo bëëdö cooth këël yïth beenhnhe mou moo ööi. Uuni ki juurre moø ni bëëdö dïïu yøø, u poot ni uuna aciel bëët ki nyïm Wuuö Jwøk.",
                    "ID": "15"
                },
                {
                    "text": "'Ba ennø, otïmö ni da ciik aciel ki jöö aciel man wø ŋøl luubö ki gø kiperu këël jur mo bëëdö dïïu.› »",
                    "ID": "16"
                },
                {
                    "text": "Køøre Wuuö Jwøk acäŋ cäänö ki Modhe, ni kööe,",
                    "ID": "17"
                },
                {
                    "text": "ni «Caanï jï jø Icriel, ni kööï, ni ‹Kanyo pïïyu yi ŋöömmo kïtha u yie,",
                    "ID": "18"
                },
                {
                    "text": "ni bellu cam mana no ociek yi ŋöömmögø, wäru cïpu ki muuce jïra, a na Wuuö Jwøk.",
                    "ID": "19"
                },
                {
                    "text": "Ki røk caammi mo wø tïïc ni beel poot nyärö, wäru cïpu ki dääpe oceele na muuce røk beel mo wø kwøŋ dïn.",
                    "ID": "20"
                },
                {
                    "text": "Ki røk caammi mo wø tïïyu røk beel moa nyärö cooth, wäru cïpu ki muuce jïra, a na Wuuö Jwøk; ni bëët gïnögø ni di tïïö këël ki yïth beenhnhe mou bëët moo ööi.",
                    "ID": "21"
                },
                {
                    "text": "« ‹'Ba uuni kanymør ciik moa caana jï Modhe tïmö ni ba tïïyu, ni bayu ge ni ba kammu,",
                    "ID": "22"
                },
                {
                    "text": "ni beege gïïa caana jïïu bëët ki dhi Modhe, ni tägi ki kanya cïba ciik dïkwøŋ, këël ki yïth beenhnhe mou.",
                    "ID": "23"
                },
                {
                    "text": "Ni näk mo lwaa Icriel bäre obääyö ni ba kamge, lwaak bäre wär cïpe ki rwaath aciel no olämi man wø waaŋ mo ŋwäänynye met jïra, a na Wuuö Jwøk. Muuy mar beel ki muuy mar køøŋ nyïïomøki dige cïbö thuwø ki rwaath na aciel ki køør ciik; ni cïpge nywø ateea aciel no olämi mar raay.",
                    "ID": "24"
                },
                {
                    "text": "Ni ö dïlämi ni cïp lääyögø no okïdi kiper lwaa Icriel bäre. Køøre  geno wëënni, kiper mana bääcge ni ba kamge, ni cïpge ko olämi man wø waaŋ jïra, a na Wuuö Jwøk, ko olämi mar raay kiper gïna baacge.",
                    "ID": "25"
                },
                {
                    "text": "Køøre lwaa Icriel bäre ki juurre moa bëëdö dïge owëënni, kiper beeye gïna baac jiyi bëët ni ba kamge.",
                    "ID": "26"
                },
                {
                    "text": "« ‹'Ba ni näk dhaanhø aciel keere obääyö ni ba kame, wär cïpe ki maath ateea mo cwiine aciel no olämi mar raay.",
                    "ID": "27"
                },
                {
                    "text": "Ni ö dïlämi ni cïp gø no okïdi nyïma, a na Wuuö Jwøk, kiper ŋatøgø na bääyö ni ba kame enø, ni wëënni ki køør okïdi manøgø.",
                    "ID": "28"
                },
                {
                    "text": "'Ba ciik otïmö na aciel bäre kiper ŋat wø bääyi ni ba kame, këël doo naa ena thwønh Icriel wala jur mo bëëdö dïge.",
                    "ID": "29"
                },
                {
                    "text": "« ‹'Ba ŋat wø bääyi ni di kamø, këël doo naa ena thwønh paac wala jur, eni janynya aani, a na Wuuö Jwøk. Ŋatøgø wär tïme ni tøør yïthakic jø poge.",
                    "ID": "30"
                },
                {
                    "text": "Eni doo tïmö ni tøør yïthakic jø poge møn, kiper luubö mara ataae, ni kaal ciik 'moa; 'ba gïna baae odøø dëëre.› » ",
                    "ID": "31"
                },
                {
                    "title": "Kanya Ö Ŋata Kaal Ciik Cäŋ Jwömö Na Nääi",
                    "text": "Kanya bëët jø Icrielli ni ge ena dï paap, gena jïtö ki dhaanhø mo möödö ki jenni ki cäŋ jwömö.",
                    "ID": "32"
                },
                {
                    "text": "Køøre jøøa joot gø ni möödö ki jenni, ena kälge baŋ Modhe ka Aran ki lwaak bäre.",
                    "ID": "33"
                },
                {
                    "text": "Ni kïthge gø kar tööc, kiper gïno tïïc ki teeŋ ŋatøgø poot kär nyoodhø na kare.",
                    "ID": "34"
                },
                {
                    "text": "Køøre Wuuö Jwøk aköö jï Modhe, ni «Ŋatøgø doo nääö møn. Eni doo këër lwaaki bäre ki kïte wøk ŋää twïër.»",
                    "ID": "35"
                },
                {
                    "text": "Køøre lwaak bäre ŋatøgø akïthge wøk ŋää twïër ni këërge gø ki kïte këël mana thøøe, kaawat mana ö Wuuö Jwøki na kööm Modhe.",
                    "ID": "36"
                },
                {
                    "text": "Køøre Wuuö Jwøk acäŋ cäänö ki Modhe, ni kööe,",
                    "ID": "37"
                },
                {
                    "text": "«Cäänï ki jø Icriel, ni köömmï geni kiper nee tïïge ko okuri mo tïïc ka waare, ni twöge geni ceŋ abïïe moge ki waare mo kïtge caala kït abïcøle.",
                    "ID": "38"
                },
                {
                    "text": "'Ba okuri moøgø otïmö na gïï par wïc kiper ciik 'moa, a na Wuuö Jwøk; ni kany wø neennu geni, wïthu oparru ki ciik 'moa ni jïëyu geni, kiper nou ba gaau wøk køør jap wø neetu, ki gïï wø manynyu ki cwïnynyu jaak, kaawat man wø tïïc kääbi.",
                    "ID": "39"
                },
                {
                    "text": "Køøre wïthu oparru ki man tïïyu ciik 'moa bëët, ni bëëdu nou ena kur keeru ni uuna 'moa, a na Jwøu.",
                    "ID": "40"
                },
                {
                    "text": "Beeye aani na Wuuö Jwøk na näk Jwøu, na käl uuni wøk ki yi ŋööm Ijep, kiper naa puta bëëtö ni aana Jwøu. Beeye aani na Wuuö Jwøk na näk Jwøu.»",
                    "ID": "41"
                }
            ]
        },
        {
            "ID": "OT:NUM.16",
            "name": "Kwään Jiy 16",
            "text": [
                {
                    "title": "Kanya Ö Köra Ki Jiye Na Thïïŋge Rege Dëër Modhe ",
                    "text": "'Ba dïcäŋ aciel Köra, na näk wär Icaar na käl dhi øt Kät na näk o Libay, atudö ki jiy adäk mo käla ri nyïïkwaac Ruben, ni beege Daathan ka Abiram na näk wäät Eliap, ko Ön na näk o Paalet.",
                    "ID": "1"
                },
                {
                    "text": "Jøøgø ki wäät Icriel ma dïpe ariiø ki pïërabïïc rege athïïŋge dëër Modhe, ni gena jiy mo ojierø na kwääc lwaae, ni nyeŋge owïnyö.",
                    "ID": "2"
                },
                {
                    "text": "'Ba geni rege acooŋge kiper Modhe ka Aran ni köge jïge, «Wui, maru ka akadhø nø; kiper jø lwaak bëët beege jiy mo ena kur keerge ni gena mo Wuuö Jwøk, ni ö Wuuö Jwøki ni en dïge. ?Aperŋø nø ni tïïyu rou nou døøŋŋø bäät lwaa Wuuö Jwøk?»",
                    "ID": "3"
                },
                {
                    "text": "'Ba kanya ö Modhe na wïny gïnögø, ree agøø piny.",
                    "ID": "4"
                },
                {
                    "text": "Køøre ena cäänö ki Köra ki jøøa cäädhe ki geni, ni kööe, ni «Diøø ka amöölla Wuuö Jwøk ŋata näk ee jierø na mare na näk ee cïp kur keere onyoodhe, ni tïïc gø nee nyänh buute. Eni ŋato jiere otïïe nee nyänh buute.",
                    "ID": "5"
                },
                {
                    "text": "'Ba ïïni na Köra en ki jøøa cäädhu ki geni, tïïyu gïn; lwørru athääk jwëëlli mo mäc,",
                    "ID": "6"
                },
                {
                    "text": "ni kïthu yïthge ki mäc ki gïn wø jïye ŋwääi ni met, ni cïbu ge nyïm Wuuö Jwøk diøø. Køøre ŋato jier Wuuö Jwøki obëëdö ni ena kur keere na mare. Uuni, u na nyïïkwaac Libay, maru akadhø nø.» ",
                    "ID": "7"
                },
                {
                    "text": "Køøre Modhe aköö jï Köra, ni «Wïnynyu gïn, uuni na wäät Libay.",
                    "ID": "8"
                },
                {
                    "text": "?Aŋø, ki jïïu atïmö ni beeye gïn mo thiinh jaak ki mana ö Wuuö Jwøki, Jwø Icriel, na jier uuni dï lwaa Icriel, ni käl uuni buute, kiper nee oduŋkaanynye tïnynyu? ?Aŋø, atïmö ni beeye gïn mo thiinh thuwø ki jïïu, ki mana ö Wuuö Jwøki na thïïŋ uuni nyïm lwaak kiper nee ge tïnynyu?",
                    "ID": "9"
                },
                {
                    "text": "Eni uuna käl buute ki nyïïmëëgu bëët moa näk nyïïkwaac Libay. ?Aŋø, u manynya gø thuwø nee tïï dïlämme en ceŋŋu?",
                    "ID": "10"
                },
                {
                    "text": "'Ba gïna tïïyu en, uuni ki jøøa cäädhu ki geni, beeye thïïŋ røk dëër Wuuö Jwøk. ?Aŋø, Aran aŋa, ni ŋuru ki nyeŋŋe en?»",
                    "ID": "11"
                },
                {
                    "text": "Køøre Modhe ajääk baŋ Daathan ka Abiram na näk wäät Eliap nee cwøl. 'Ba gena köö, ni «Wa ba ööi.",
                    "ID": "12"
                },
                {
                    "text": "?Aŋø, ki jïrï ni beeye gïn mo thiinh ki mana kälï wa wøk ki yi ŋöömma näk caak ki maar kïc päl yie nee wa nää dï paap kany? ?Ï poot manynya man tïïyï dëërï na kwäärö bäätwa thuwø?",
                    "ID": "13"
                },
                {
                    "text": "Maya thuwø, wa kärï kïth yi ŋöömma näk caak ki maar kïc päl yie; këël pwöth beel ka ajïniine bäŋgø mo iï cïbö jïwa na mowa. ?Aŋø, ï manynya man tïïyï jiy na cööye? Jïwa bäyö, wa ba ööi.»",
                    "ID": "14"
                },
                {
                    "text": "'Ba Modhe awëër døc. Køøre ena köö jï Wuuö Jwøk, ni «Kär niï jïëy ki muuy marge. Bäŋ gïn mo yaa lwørø baŋge, këël arëën aciel, ni bäŋ gïn mo leth mo yaa tïïö dëëtge.»",
                    "ID": "15"
                },
                {
                    "text": "'Ba Modhe aköö jï Köra, ni «Ïïni ki jøøa cäädhu ki geni, wäru nutu nyïm Wuuö Jwøk diøø, ni beeye ïïni ki geni, këël Aran thuwø.",
                    "ID": "16"
                },
                {
                    "text": "Ni ö ŋati man nø dëëtu ni lwør athaanh maac mare ni kïth yi gø ki gïn wø jïye ŋwääi ni met, ni ö ŋati man nø ni käl athaanh maac mare nyïm Wuuö Jwøk, ni beege athääe moa näk dïpe ariiø ki pïërabïïc. 'Ba ïïni, ï na Köra, ka Aran, athääe mo mäc mou wär kälu thuwø.»",
                    "ID": "17"
                },
                {
                    "text": "Køøre ŋati man nø athaanh maac mare alwøre, ni kïth yi gø ki maac, ni kïth gïn wø jïye ŋwääi ni met bääte thuwø, ni öge ni cuŋge ki Modhe ka Aran na aciel dho oduŋkaany røømmø.",
                    "ID": "18"
                },
                {
                    "text": "'Ba kanya ö Köra na cooŋ lwaak bäre, ni thïïŋge rege kiper Modhe ka Aran dho oduŋkaany røømmø, ajiem Wuuö Jwøk aput nëënne jï lwaak bäre.",
                    "ID": "19"
                },
                {
                    "text": "Køøre Wuuö Jwøk aköö jï Modhe ka Aran,",
                    "ID": "20"
                },
                {
                    "text": "ni «Paanynyu rou buut lwaaøgø, kiper nee ge thööra ennø.»",
                    "ID": "21"
                },
                {
                    "text": "'Ba Modhe ka Aran rege agøøge piny, ni köge, ni «Wui Jwøk, ïïni na Jwø jwïëy mo jiy bëët, ?aŋø, ni näk mo bääya dhaanhø aciel, ï doo wëër ki lwaak bäre?»",
                    "ID": "22"
                },
                {
                    "text": "Ni kö Wuuö Jwøki jï Modhe,",
                    "ID": "23"
                },
                {
                    "text": "ni «Caanï jï lwaak, ni kööï, ni ‹Paanynyu rou buut kwör bëëte mo Köra ki Daathan ka Abiram.› »",
                    "ID": "24"
                },
                {
                    "text": "Køøre Modhe aö maal ni ci baŋ Daathan ka Abiram, ni ö jø døøk Icriel ni läpge køøre.",
                    "ID": "25"
                },
                {
                    "text": "Ni cääne ki lwaak, ni kööe, ni «Paanynyu rou buut oduŋkaare mo jøøi ni reyø ii, ni bäŋe gïn gutu ma marge, kiper nee u ba rwöp ajäla mano pïï bäätge ki køør raay moge.»",
                    "ID": "26"
                },
                {
                    "text": "Kar kanyøgø nø, lwaak rege aputge paany buut kwör bëëte mo Köra ki Daathan ka Abiram. Ni ö Daathanni ka Abiram ni öge wøk ki määrge ki wäätge ko obwöre moge moa therø, ni cuŋge dhøk oduŋkaare moge.",
                    "ID": "27"
                },
                {
                    "text": "Ni kö Modhe, ni «Ki ri gïn en, oŋäyu ni beeye Wuuö Jwøk na jääŋ aani kiper gïïögø bëët nee tïïa, ni ba tïïa ka wïïa keera.",
                    "ID": "28"
                },
                {
                    "text": "Ni näk jøøi thøw kaawat man wø thøw jiyi møga, ni gïïo tägi dëëtge poot caala mo wø tägi dëët jiy møga thuwø, tïmö ni paa Wuuö Jwøk këët na jääŋ aani.",
                    "ID": "29"
                },
                {
                    "text": "'Ba ni näk mo Wuuö Jwøk tïïö ki gïn mo nyään, ni ö jøøi ni thøwge ki jöö man, ni ŋøøm pääŋŋa rege ni mwøny geni ki jammi moa näk moge bëët, ni cige kanya näk kar bëët jwïëc jøøa no othøw na cwøl ni Ciöl ni ge poot kwøw, køøre oŋäyu nø ni jøøi ii Wuuö Jwøk ege taaø møn.»",
                    "ID": "30"
                },
                {
                    "text": "'Ba kanya lønye ki caan luupögø bëët, piny acööt ki kanya cuŋ jøøgø  yie,",
                    "ID": "31"
                },
                {
                    "text": "ni ö ŋøømmi ni pääe ki dïge, ni mwøny geni ki jø mïëri moge, ki jic Köra bëët, ki jammi moge bëët.",
                    "ID": "32"
                },
                {
                    "text": "Ni ö geni ki japa en jïge bëët ni cige kanya näk kar bëët jwïëc jøøa no othøw na cwøl ni Ciöl ni ge poot kwøw; ni ö ŋøømmi ni cïëkge rege bäätge, ni putge thøø, ni rwäänyge na bäre bäre dï lwaak.",
                    "ID": "33"
                },
                {
                    "text": "Ni ö jø Icrielli bëët moa en buutge ni bwøkge ko oduuru mana gøøcge, ni köge, ni «Reeŋø kiper nee ø ba mwøny ŋøømmi thuwø.»",
                    "ID": "34"
                },
                {
                    "text": "Ni put maaci öö ki baŋ Wuuö Jwøk thuwø, ni thöör jøøa näk dïpe ariiø ki pïërabïïc moa cïpö ki gïna näk jïye ŋwääi ni met.",
                    "ID": "35"
                },
                {
                    "text": "Køøre Wuuö Jwøk acäänö ki Modhe, ni kööe,",
                    "ID": "36"
                },
                {
                    "text": "ni «Caanï jï Eliedhar wär Aran na näk Kwääy Lam Mana Dwøŋ na athääe mo mäc kwäny wøk ki dï jiy moa waaŋ maaci, ni køny cuk wøk ni keeth ge, kiper athääe moøgø gena gïï mo ena kur keerge na mo Jwøk.",
                    "ID": "37"
                },
                {
                    "text": "Athääe moøgø atïmö ni ena kur keerge kanya cïp ge nyïm Wuuö Jwøk. Kiper manøgønø, athääe mo jøøgø na thøw ki køør raay moge yøø, wär thääth ni reep, nee tïme na rëëbi mar gïn wø cïp olämme bääte. 'Ba rëëbi manøgø otïmö na nyuudhi jï jø Icriel.»",
                    "ID": "38"
                },
                {
                    "text": "Køøre athääk jwëëlli moa cïp jiyi moa waaŋ maaci alwør Eliedharri na näk dïlämi, ni thääth ge na rëëbi mar gïn wø cïp olämme bääte,",
                    "ID": "39"
                },
                {
                    "text": "nee tïme na gïr par wïc jï jø Icriel, kiper nee bäŋe dhaanhø mør jaak, mo paa nyikwaar Aran, mo maara nyänh kany mo cään ki man waaŋ gïn wø jïye ŋwääi ni met nyïm Wuuö Jwøk, nee ba tïme kaamar Köra ki jiye. Gïïögø atïïc Eliedharri kaawat mana ö Wuuö Jwøki na kööm eni ki ri Modhe.",
                    "ID": "40"
                },
                {
                    "text": "'Ba na tïme na aruunnø man, lwaa Icriel bäre aŋurö ki nyeŋ Modhe ka Aran, ni köge, «Uuni, jic Wuuö Jwøk anägu.»",
                    "ID": "41"
                },
                {
                    "text": "'Ba kanya ö lwaaki na cooŋge rege kiper Modhe ka Aran, geni bëët nyïmge aløøge baŋ oduŋkaany røømmø, ni jootge pöölö no oduŋkaara ee uumö, ni ö ajiem Wuuö Jwøki ni nëëne.",
                    "ID": "42"
                },
                {
                    "text": "Køøre Modhe ka Aran gena ö nyïm oduŋkaany røømmø,",
                    "ID": "43"
                },
                {
                    "text": "ni kö Wuuö Jwøki jï Modhe,",
                    "ID": "44"
                },
                {
                    "text": "ni «Paanynyu rou dï lwaai, kiper nee ge thööra ennø.» Ni ö Modhe ka Aran ni gøøge rege piny.",
                    "ID": "45"
                },
                {
                    "text": "Ni kö Modhe jï Aran, ni «Lwør athaanh maac marï, ni kïthï yie ki maac mo käla bäät gïn wø cïp olämme bääte, ni kïthï bääte ki gïn wø jïye ŋwääi ni met, ni laarï gø kïth baŋ lwaak, ni wëëgï bääyö marge wëënnö. Kiper wëër mar Wuuö Jwøk oløny ni ena bäät jiy, na ajäla mare onø tägö.»",
                    "ID": "46"
                },
                {
                    "text": "Køøre Aran athaanh maac mare alwøre, kaawat mana caan Modhe jïre, ni reŋ dï lwaak, ni joot ajäl Jwøk no onø tägö dëët jiy. Ni kïth gïn wø jïye ŋwääi ni met ya athaanh maac, ni wëëk bääyö marge wëënnö.",
                    "ID": "47"
                },
                {
                    "text": "Ni cuŋŋe yïthakic jøøa no othøw ki jøøa kwøw, ni ö thøøe mana tägö ki køør ajäl Jwøk ni cuŋŋe.",
                    "ID": "48"
                },
                {
                    "text": "'Ba kwään jiy moa thøw ki køør ajäl Jwøk beege kume apaar kurŋween ki dïpe abïriiø, ni jøøa kwøŋ thøø ri Köra tøør rege.",
                    "ID": "49"
                },
                {
                    "text": "Køøre, kanya cuŋ thøwøgø, Aran adøø baŋ Modhe dho oduŋkaany røømmø.",
                    "ID": "50"
                }
            ]
        },
        {
            "ID": "OT:NUM.17",
            "name": "Kwään Jiy 17",
            "text": [
                {
                    "title": "Kanya Løth Athøra Mar Aran ",
                    "text": "Køøre Wuuö Jwøk acäänö ki Modhe, ni kööe,",
                    "ID": "1"
                },
                {
                    "text": "ni «Cäänï ki jø Icriel, ni lwötï ka athøre apaar kurriiø baŋ dïbwöthe mo dhøk uut tuŋi moge, ni dïbwödhi man nø cïpa athøra aciel kiper dhi øt tuuŋ mare. Ni göörï nyeŋ ŋati man nø ra athøra mare;",
                    "ID": "2"
                },
                {
                    "text": "ni göörï nyeŋ Aran ra athøny jø tuuŋ Libay. Kiper doo da athøra aciel jï dïbwödhi man nø kiper dhøk uut tuŋi moge.",
                    "ID": "3"
                },
                {
                    "text": "Ni kïthï athøre moøgøøni yo oduŋkaany røømmø nyïm acanduk man wø nyooth luumma tuut Jwøki ki jiy, ni beeye kany wø røømma yie ki ïïni.",
                    "ID": "4"
                },
                {
                    "text": "'Ba athøra mar ŋato jiera, oløth.  Ki køør gïnögø nø, ŋurö man wø ŋur jø Icrielli ki nyeŋŋu, ni beeye man wø këët raa thuwø, ojwøa.»",
                    "ID": "5"
                },
                {
                    "text": "Køøre Modhe acäänö ki jø Icriel, ni ö dïbwöthe moge bëët ni cïpge ka athøre apaar kurriiø, ni dïbwödhi man nø cïpa athøra aciel na kar dhi øt tuuŋ mare, na athøra mar Aran thuwø ena dïge.",
                    "ID": "6"
                },
                {
                    "text": "Ni ö Modhe ni kïth athøre nyïm Wuuö Jwøk yo oduŋkaany wø nyooth luumma tuut Jwøki ki jiy.",
                    "ID": "7"
                },
                {
                    "text": "'Ba na tïme na aruunnø man, Modhe adøny yo oduŋkaany wø nyooth luumma tuut Jwøki ki jiy, ni joot athøny Aran na näk mar jø tuuŋ Libay no oløth, no othiew, no ojïtö ki nyïëdi mo ociek.",
                    "ID": "8"
                },
                {
                    "text": "Køøre Modhe athøre bëët akäl wøk ki nyïm Wuuö Jwøk ni peeth ge nyïm jø Icriel bëët. 'Ba jøøgø athøre aneenge, ni ö ŋati man nø ni lwør athønynye.",
                    "ID": "9"
                },
                {
                    "text": "Køøre Wuuö Jwøk aköö jï Modhe, ni «Dwøk athøny Aran nyïm acanduk man wø nyooth luumma tuut Jwøki ki jiy, nee bëëde na nyuudhi jï jø wø gëëmö, kiper nee ŋurö marge man wø ŋurge ki nyeŋŋa nee joogï, nee ge ba thøwge.»",
                    "ID": "10"
                },
                {
                    "text": "'Ba gïïögø bëët atïïc Modhe na karge, kaawat mana ö Wuuö Jwøki na kööm eni.",
                    "ID": "11"
                },
                {
                    "text": "Køøre jø Icriel acäänö ki Modhe, ni köge, ni «Neenï, waana thøw, waana ränynyö, ni putwa ränynyö karwa bëët.",
                    "ID": "12"
                },
                {
                    "text": "Kiper ŋat wø nyänh buut oduŋkaany Wuuö Jwøk jaak, thøw. ?Aŋø, wa puta thumö ki thøø bëët møn ennø?»",
                    "ID": "13"
                }
            ]
        },
        {
            "ID": "OT:NUM.18",
            "name": "Kwään Jiy 18",
            "text": [
                {
                    "title": "Tïïc Mana Wëëk Dïlämme Ki Jø Tuuŋ Libay Møga ",
                    "text": "Køøre Wuuö Jwøk acäänö ka Aran, ni kööe, na «Ajäl gïï mo patha karge mo wø tägi yo oduŋkaany røømmø ki ri tïï japa en kur keerge oen bäätï ki wäätï ki dhi øt wäru bäre. Këël ï na Aran, ajäl gïï mo patha karge mo wø tägi bëët ki ri tïï dïlämme oen bäätï ki wäätï u keeru.",
                    "ID": "1"
                },
                {
                    "text": "'Ba ïïni thuwø, käl jø tuuŋ kwaru, ni beege jø tuuŋ Libay ni poot na tuuŋ wäru, nee dwätge ki ïïni, nee ï tïnyge kany wäro näk ïïni ki wäätï u tïnynya oduŋkaany wø nyooth luumma tuut Jwøki ki jiy.",
                    "ID": "2"
                },
                {
                    "text": "Geni, ïïno tïnyge, ni gwøkge tïïe mo oduŋkaara bëët; 'ba ge ba doo maara nyänh buut japa en kur keerge wala gïn wø cïp olämme bääte, kiper nee geni ki uuni bëët nou ba thøwu.",
                    "ID": "3"
                },
                {
                    "text": "Ni ge doo dwätö ki ïïni, ni tïnyge oduŋkaany røømmø, kiper tïïe mo wø many oduŋkaara bëët; 'ba doo bäŋ ŋat mør jaak mo nyänh buutu.",
                    "ID": "4"
                },
                {
                    "text": "«Ni ö uuni ni gwøgu tïï japa en kur keerge ki tïï gïn wø cïp olämme bääte, nee bäŋe gïn mo raac mo cäŋ pïï bäät jø Icriel ki køør wëër mara.",
                    "ID": "5"
                },
                {
                    "text": "Neenï, beeye aani na jier uut wäru ni beege jø tuuŋ Libay, ni lwøra geni yïthakic jø Icriel na muuy mana cïp jïïu, na näk mo ocïbö jïra, a na Wuuö Jwøk, nee tïï oduŋkaany røømmø nee tïïcge.",
                    "ID": "6"
                },
                {
                    "text": "Ni ö ïïni ki wäätï ni tïïyu tïï dïlämme na näk tïïc maru, këël gïï wø manynyi kiper gïn wø cïp olämme bääte, ki tïï kanya en kur keere na pere leth na näk ogëëŋö ka abïï. Tïïe moøgø bëët otïïyu. Tïï dïlämme acïba jïïu na muuy; 'ba noo näk da dhaanhø mør jaak mo nyänhnha buut oduŋkaara, wala manynya tïïc mana en yie nee tïïe, wär eni 'näk.» ",
                    "ID": "7"
                },
                {
                    "title": "Kanya Ö Jwøki Na Cïp Thäk Muuce Ko Olämme Jï Dïlämme Na Kurge",
                    "text": "Køøre Wuuö Jwøk acäänö ka Aran, ni kööe, ni «Ennø, aani tïï muuce mo wø cïp jïra bëët, ni wø tuuŋŋi yi jamø, acïba cerï, ni beege japa en kur keerge ni wø cïp jø Icrielli. Gïïögø acïba jïrï ki wäätï na kuru, nee tïmge na mou na bäre bäre.",
                    "ID": "8"
                },
                {
                    "text": "Ki røk gïïa en kur keerge na perge leth bëët mo wø cïp jø Icrielli kar lam, thäŋi mo wø ba waaŋ otïmö na moï, ni beege muuce mo beel bëët, ko olämme mo raay bëët, ko olämme  bëët mo wø cïp kiper bääyö. Gïïögø bëët ni wø cïpge jïra otïmö ni ena kur keerge ni perge leth na moï ki wäätï.",
                    "ID": "9"
                },
                {
                    "text": "Gïïögø diï camø na gïï mo ocïp kur keerge ni perge leth. Ni ö wäätï bëët ni cämge thuwø. 'Ba gïïögø otïmö na gïï mo ena kur keerge jïrï.",
                    "ID": "10"
                },
                {
                    "text": "«Jammi møga mo wø cïp jø Icrielli kar lam, ni beege jëëthe mo wø tuuŋŋi nyïma, a na Wuuö Jwøk, poot na moï thuwø, ni ge yaa cïbö jïrï ki wäätï ki nyïïï na mou na bäre bäre. 'Ba jøøa näk dëëtge waany paarï bëët, løny jïge ki man cämge rege.",
                    "ID": "11"
                },
                {
                    "text": "«Kwøk omøki ki mädhi mo beyø døc mo käla ri nyïïjer wø kwøŋ ciek, ki thwöth beel moa näk liil mo wø cïpge jïra, a na Wuuö Jwøk, yaa cïbö jïrï.",
                    "ID": "12"
                },
                {
                    "text": "Nyïïjenni bëët mo wø kwøŋ ciek yi ŋöömge, mo wø cïpge jïra, a na Wuuö Jwøk, otïmö na moï. 'Ba jøøa näk dëëtge waany paarï bëët løny jïge ki man cämge rege.",
                    "ID": "13"
                },
                {
                    "text": "«Gïïo cïp jïra bëët, no owëëk aani na bäre bäre ki køør kööŋ, nee bëëtge ni ena kur keerge na 'moa dï jø Icriel, otïmö na moï.",
                    "ID": "14"
                },
                {
                    "text": "Kaai bëët mo jiy ki mo lääc paac mo wø cïp jïra, a na Wuuö Jwøk, otïmö na moï. 'Ba kaai mo jiy ki mo lääc paac mo wø ba cam diï wïïla wøk.",
                    "ID": "15"
                },
                {
                    "text": "Kany wø tïm dwäde mo kaai mo jiy no oceele, ge diï wïïla wøk ki gät wïïdö ma gwel abïïc moa cwøl ni cekel, no opäärö ki rumi mar kar lam na en kur keere.",
                    "ID": "16"
                },
                {
                    "text": "«'Ba kaa mar dhieŋ wala kaa mar røømmø wala kaa mar ateea ba diï wïïla wøk, kiper ge ena kur keerge na 'moa. Remø marge diï kera bäät gïn wø cïp olämme bääte, ni waaŋï dwäälö marge no olämi, nee tïme na gïn mo ŋwäänynye met jïra, a na Wuuö Jwøk.",
                    "ID": "17"
                },
                {
                    "text": "'Ba rïŋö otïmö na marï, kaawat man wø bëët äämmi na marï, ki rïŋ gøŋŋø man wø tuuŋŋi nyïma, a na Wuuö Jwøk.",
                    "ID": "18"
                },
                {
                    "text": "Gïï wø en kur keerge moøgø bëët mo wø cïp jø Icrielli kar lam jïra, a na Wuuö Jwøk, yaa cïbö jïrï ki wäätï ki nyïïï na mou na bäre bäre. Man beeye luubö mana tuut na bäre bäre, ni tuut ki ïïni ki nyïïkwaayï nyïma, a na Wuuö Jwøk.» ",
                    "ID": "19"
                },
                {
                    "title": "Kanya Ö Jwøki Na Cïp Paac Wïth Jammi Mo Jø Icriel Jï Jø Tuuŋ Libay Na Kurge",
                    "text": "Ni cäŋ Wuuö Jwøki köö jï Aran, ni «Ï ba jïti ki ŋøøm mo maara dööŋŋe jï nyïïkwaayï, ni bäŋ kany mo maar tïmö na kurï ri ŋööm jø Icriel. 'Ba yïthakic jø Icriel, beeye aani na kurï no odööŋ jïrï na kar ŋöömö.",
                    "ID": "20"
                },
                {
                    "text": "«'Ba gïna cïba jï jø tuuŋ Libay nee bëëde na marge beeye paac wïth jammi bëët mo jø Icriel. Moøgø acïba jïge ki køør tïïc marge man wø tïïcge yo oduŋkaany røømmø.",
                    "ID": "21"
                },
                {
                    "text": "Ki mano täge ennø, jø Icriel møga ba doo nyänhnha buut oduŋkaany røømmø, kiper nee ge ba thøwge ki køør bääyö marge.",
                    "ID": "22"
                },
                {
                    "text": "'Ba beeye jø tuuŋ Libay keerge noo tïny oduŋkaany røømmø, ni ö ajäl gïï mo patha karge mo wø tägi yie ni tïme ni ena bäätge. Manøgø obëëdö na ciik këël yïth beenhnhe mou bëët. 'Ba bäŋ ŋøøm mo cïp jïge yïthakic jø Icriel mo maara dööŋŋe jï nyïïkwaacge;",
                    "ID": "23"
                },
                {
                    "text": "kiper paac wïth jammi mo jø Icriel mo wø cïpge na muuce jïra, a na Wuuö Jwøk, yaa mëëk jø tuuŋ Libay na moge. Ni beeye na caana gø ni bäŋ ŋøøm mo cïp jïge yïthakic jø Icriel mo maara dööŋŋe jï nyïïkwaacge.» ",
                    "ID": "24"
                },
                {
                    "title": "Kanya Kö Jwøki Ni Jø Tuuŋ Libay Doo Cïpö Ki Paac Wïth Jammi Jïre",
                    "text": "Køøre Wuuö Jwøk acäänö ki Modhe, ni kööe,",
                    "ID": "25"
                },
                {
                    "text": "ni «Cäŋ cäänö ki jø tuuŋ Libay ni kööï, ni ‹Kany wø lwørru paac wïth jammi moa cïba jïïu na mou baŋ jø Icriel, u doo cïpö ki paac wïth japøgø na muuy jïra, a na Wuuö Jwøk.",
                    "ID": "26"
                },
                {
                    "text": "'Ba muuy manøgø okwaan jïïu kaawat muuy mar beel mo wø dïn, wala muuy mar  køøŋ nyïïomøki.",
                    "ID": "27"
                },
                {
                    "text": "Kaawat manøgøøni, uuni thuwø u doo cïpö ki muuy jïra, a na Wuuö Jwøk, ki røk paac wïth jammi mou moa jootu baŋ jø Icriel, ni cïpu muuy manøgø na mara enø jï Aran na näk Kwääy Lam Mana Dwøŋ.",
                    "ID": "28"
                },
                {
                    "text": "Ki røk jammi mo wø jootu baŋ jø Icriel, moa näk liil na en kur keerge dou cïbö jïra na kura, a na Wuuö Jwøk.›",
                    "ID": "29"
                },
                {
                    "text": "«Ni kööï jï jø tuuŋ Libay, ni ‹Kanyo nø cïpu moa näk liil jïra, mo wø dööŋ obëëdö na mou kaawat man wø dööŋ beelli ki kwøk nyïïomøki jï ŋat puur.",
                    "ID": "30"
                },
                {
                    "text": "'Ba otïmö ni løny jïïu ki jø pou ki man cammu gïïögø kany wø manynyu jaak, kiper beeye gïno jootu ki køør tïïc maru yo oduŋkaany røømmø.",
                    "ID": "31"
                },
                {
                    "text": "'Ba kany wø cammu ge, ni näk moa näk liil na en kur keerge you cïbö jïra, bäŋ ajäla mo pïï bäätu. 'Ba jammi moa en kur keerge mo wø cïp jø Icrielli jïïu ba dou raanynyø, kiper nou ba thøwu.› »",
                    "ID": "32"
                }
            ]
        },
        {
            "ID": "OT:NUM.19",
            "name": "Kwään Jiy 19",
            "text": [
                {
                    "title": "Jöö Man Wø Døøc Dhaanhø Mo Waany Ki Gø ",
                    "text": "Køøre Wuuö Jwøk acäänö ki Modhe ka Aran, ni kööe,",
                    "ID": "1"
                },
                {
                    "text": "ni «Ciik man caana, a na Wuuö Jwøk, beeye en; caanï jï jø Icriel nee känge jïrï ki dhieŋ ma nyakøø mo kwaar mo bäŋ gïn mo ogwäyö ree ni poot bäŋ jaath puur mo orïï ŋute.",
                    "ID": "2"
                },
                {
                    "text": "Ni cïpu dherøgø jï Eliedhar na näk dïlämi, ni kïthi wøk ŋää twïër ni ŋaali nyïme kaace.",
                    "ID": "3"
                },
                {
                    "text": "Køøre Eliedhar na näk dïlämi olwöti ki remø ki lweete ni ker gø kwöre abïriiø løøa näk dïët ki dho oduŋkaany røømmø.",
                    "ID": "4"
                },
                {
                    "text": "Ni ö dherøgø ni waaŋi nyïm Eliedhar; ni waaŋŋa pïëne ki rïŋŋe ki remme ki weenynye moe bëët.",
                    "ID": "5"
                },
                {
                    "text": "Ni ö dïlämi ni lwöte ki thääŋ jaadha cwøl ni cïta, ki jaadha cwøl ni icöp, ka abïï mo kwaar, ni leeŋ ge dï maac bäät dherøgø ni waaŋ enø.",
                    "ID": "6"
                },
                {
                    "text": "Køøre dïlämi abïïge openye ni lwøk dëëre ki pïï. Køør manøgønø, eni doo døøa twïër. 'Ba eno bëëdö ni ba waany këël mano päth cäŋŋi.",
                    "ID": "7"
                },
                {
                    "text": "Ni ö ŋata waaŋ dherøgø ni peny abïïge thuwø, ni lwøk dëëre, ni bëëde ni ba waany këël mano päth cäŋŋi.",
                    "ID": "8"
                },
                {
                    "text": "«Køøre dhaanhø mo waany, bur dherøgø ocooŋ kanya ciel ni kïth gø ŋää twïër kany mo beer mo ena kur keere. Ni ö burri manøgøøni ni kani kiper lwaa Icriel, nee pïï wø døøc dhaanhø mo waany jiiŋŋi ki gø, ni beeye gïn wø døøc dhaanhø mo waany kiper raay.",
                    "ID": "9"
                },
                {
                    "text": "Ni ö ŋata cooŋ bur dherøgø ni peny abïïge, ni bëëde ni ba waany këël mano päth cäŋŋi. 'Ba gïnögø obëëdö na ciik cooth jï jø Icriel ki jï juurre mo wø bëëdö ki geni.",
                    "ID": "10"
                },
                {
                    "text": "«Ŋato wäro gut dhaanhø mo othøw bëëdö ki nïne abïriiø ni ba waany, kiper mana jït dëëre ki läbö.",
                    "ID": "11"
                },
                {
                    "text": "'Ba noo tïme na ri dää nïne ki ri bïriet nïne, dëëre odøøc mo waany ki pïïo døøc dhaanhø mo waany. Køøre eno put tïmö ni waany. 'Ba ni näk dëëre käre døøc mo waany ki ri dää nïne ki bïriet nïne, dëëre ba tïmö ni waany.",
                    "ID": "12"
                },
                {
                    "text": "'Ba ŋat wäro gut dhaanhø mo othøw, ni ba døøc dëëre mo waany, eni raanynya oduŋkaara na näk kar bëëtö mara, a na Wuuö Jwøk. 'Ba eni wär tïme ni tøør dï jø Icriel, ni put bëëtö ni dëëre ba waany, kiper pïïo døøc dëër dhaanhø mo waany kär jør dëëre, ni ö ränynyö mare ni dööŋe bääte.",
                    "ID": "13"
                },
                {
                    "text": "«'Ba man beeye ciik kiper kany wø näk da dhaanhø mo othøw yo oduŋkaara man wø bëët jiyi yie. Jøw oen yo oduŋkaara, ki jøw oduny yie, obëëdö ni dëëtge ba waany ki nïne abïriiø.",
                    "ID": "14"
                },
                {
                    "text": "Ni ö jammi bëët moa näk wïthge ŋaam na näk kär uumö ni tïmge ni ba waany.",
                    "ID": "15"
                },
                {
                    "text": "«Ŋat wäro gut dhaanhø mo onääö wala mo othøw keere yi pwöla, wala ŋat wäro gut cöön dhaanhø mo othøw, wala eni guta bwörö, obëëdö ni dëëre ba waany ki nïne abïriiø.",
                    "ID": "16"
                },
                {
                    "text": "«'Ba kiper nee ŋata näk dëëre ba waany dëëre døøc mo waany, bur dhieŋ  mana waaŋ kiper raay, nee dëët jiy døøc mo waany, doo kïtha yi dak ni kieri ki pï naam.",
                    "ID": "17"
                },
                {
                    "text": "Ni ö ŋat mo dëëre waany ni lwør jaadha cwøl ni icöp, ni cøt gø yi pïïögø ni jør gø bäät oduŋkaanynya thøw dhaanhe yie, ki bäät jammi moa en yie bëët, ki dëët jiy bëët moa en kaace. Këël dhaanhø mo da cöö mo ee gudö, wala guta dhaanhø mo onääö, wala dhaanhø mo thøwa e keere, wala bwörö, ŋatøgø dëëre doo jørø ki pïïögø thuwø.",
                    "ID": "18"
                },
                {
                    "text": "Køøre ŋata dëëre waany enø, pïïögø ojør bäät ŋata näk dëëre ba waany ki ri dää nïne ki ri bïriet nïne, ni døøc dëër gø mo waany ri bïriet nïne. Ni ö ŋata dëëre døøc mo waany ni peny abïïge ni lwøk dëëre ki pïï, ni tïm dëëre ni waany kanyo päth cäŋŋi.",
                    "ID": "19"
                },
                {
                    "text": "«'Ba ŋata näk dëëre ba waany na näk dëëre käre døøc mo waany, wär tïme ni tøør dï lwaa Icriel, kiper mana raany oduŋkaara mana näk kar bëëtö mara, a na Wuuö Jwøk; ni ö ŋatøgø ni put bëëtö ni dëëre ba waany, kiper pïï mo wø døøc dëër dhaanhø mo waany kär jør dëëre.",
                    "ID": "20"
                },
                {
                    "text": "Køøre gïnögø oput bëëtö na ciik kiper jø Icriel cooth. «'Ba ŋatøgø na jør pïï mo wø døøc dëër dhaanhø mo waany enø, abïïge openye. Ni ö ŋat wø gut pïïögø jaak ni bëëde ni dëëre ba waany këël kanyo päth cäŋŋi.",
                    "ID": "21"
                },
                {
                    "text": "'Ba gïno gut ŋata näk dëëre ba waany otïmö ni ba waany, ni ö ŋato gut gïnöce ni tïm dëëre ni ba waany thuwø këël kanyo päth cäŋŋi.»",
                    "ID": "22"
                }
            ]
        },
        {
            "ID": "OT:NUM.20",
            "name": "Kwään Jiy 20",
            "text": [
                {
                    "title": "Kanya Kwön Pïïyi Wøk Ki Yi Kïdi ",
                    "text": "Køøre lwaa Icriel bäre apïï dï paap Dhïn ki dwääy mana dïkwøŋ mar cwiir mana nyään, ni bëëtge Kadëc. 'Ba Mariyam athøw ni koonyi kaace.",
                    "ID": "1"
                },
                {
                    "text": "'Ba kaace atïmö ni bäŋ pïï kiper lwaak, ni ö lwaaki ni cooŋge rege ni thïïŋge dëëtge dëër Modhe ka Aran.",
                    "ID": "2"
                },
                {
                    "text": "Ni ö lwaa Icrielli ni tïïge ko okiera dëër Modhe, ni köge, na «?Aŋø ni ba thøwa ki nyïïmëëkwa na aciel en kanya thøwge nyïm Wuuö Jwøk?",
                    "ID": "3"
                },
                {
                    "text": "?Aperŋø na kälu lwaa Wuuö Jwøk dï paabi? ?Beeye kiper nee wa thøwa kany ki lääc paac mowa bëët?",
                    "ID": "4"
                },
                {
                    "text": "?Na aperŋø na kälu waani wøk Ijep, ni kälu waani kany ni raac en, kany mo paa kar bëëlö, wala nyïïolämmi, wala jer omøki, wala adikwäle, wala da pïï mo maar ka maath?»",
                    "ID": "5"
                },
                {
                    "text": "Køøre Modhe ka Aran aay buut lwaak ni cige dho oduŋkaany røømmø, ni gøøge rege piny; ni ö ajiem Wuuö Jwøki ni nyooth ree jïge.",
                    "ID": "6"
                },
                {
                    "text": "Ni kö Wuuö Jwøki jï Modhe,",
                    "ID": "7"
                },
                {
                    "text": "ni «Lwør athøra, ni cou ki coku ma Aran, ni cooŋï lwaa Icriel bäre. Ni köömmu kïdi ni nëënö jïge, nee pïï ö wøk ki yie. Køøre ï na Modhe, pïï okälï wøk ki yi kïdi kiperge ki jöö manøgø, ni wëëgï geni ki lääc paac moge mäthö ki pïï.»",
                    "ID": "8"
                },
                {
                    "text": "Ni ö Modhe ni lwør athøra nyïm Wuuö Jwøk kaawat mana ö Wuuö Jwøki na kööm eni.",
                    "ID": "9"
                },
                {
                    "text": "Køøre Modhe ka Aran lwaa Icriel acooŋge nyïm kïdi, ni kö Modhe jïge, «Wïnynyu nø, u na jø ageem. ?Aŋø, känwa wøk ki pïï kiperu ki ri kïdi man?»",
                    "ID": "10"
                },
                {
                    "text": "Køøre Modhe cere arwiee, ni gøøc kïdi ka athøra kwöre ariiø, ni put pïïyi mo thööth kwön wøk, ni ö lwaaki ki lääc paac moge ni mäthge.",
                    "ID": "11"
                },
                {
                    "text": "'Ba Wuuö Jwøk aköö jï Modhe ka Aran, ni «Kiper mana käru aani ŋäädhö, ni ba tïïyu aani naa ena kur keera nyïm jø Icriel, uuni lwaa Icriel man en bäŋa dou kïth yi ŋöömma cïba jïge.»",
                    "ID": "12"
                },
                {
                    "text": "'Ba pïïögø acwøl ni pï Meriba, kiper beeye kanya ö jø Icrielli ni pïëmge ki Wuuö Jwøk, ni ö eni ni nyooth ree ni ena Jwøk na en kur keere yïthakicge. ",
                    "ID": "13"
                },
                {
                    "title": "Kanya Kweer Nyeny Ëdöm Ki Man Pööth Jø Icrielli Ki Dï Paare",
                    "text": "Kanya bëët jø Icrielli Kadëc, Modhe ajäägö ki jiy baŋ nyeny paana cwøl ni Ëdöm ni kööe,  ni «Gïïa leth bëët na pïï bäät coku ma Icriel ŋäyï.",
                    "ID": "14"
                },
                {
                    "text": "Kiper kar kaaca, kwäcwa aci Ijep, ni bëëtwa yi ŋööm Ijep ki kany mo bäär; ni ö jø Ijepi ni tïïge ki gïï mo reyø mo leth dëëtwa ki kwäcwa.",
                    "ID": "15"
                },
                {
                    "text": "'Ba kanya jwöŋwa dëër Wuuö Jwøk, eni döötwa awïnynye, ni jääŋ nyïïatwiel maal mare ni käl waani wøk ki yi ŋööm Ijep. «Ennø, wa ena Kadëc, pääny mana en deŋ keew mar ŋöömmï.",
                    "ID": "16"
                },
                {
                    "text": "'Ba waani, wa kwaya ïïni, nee wa wëëgï pöödhö ki dï ŋöömmï. Waani, wa ba ci yïth pwöth beel, wala ajïniine; ni wa bäŋ doo mäthö ri pï ïïdhi moï. Waano cäädhi ni wa caatha jöör jøw bëët, ni wa ba gaa bäät cwïïc wala bäät caam, gøøc mano kaalwa ŋöömmï.»",
                    "ID": "17"
                },
                {
                    "text": "'Ba nyeny Ëdöm aköö jïge, ni «Käru pöönhnhö ki dï ŋöömwa; 'ba ni näk uuno pöönhnhö, wa ööa baŋu ni këëdö ki uuni.»",
                    "ID": "18"
                },
                {
                    "text": "Ni cäŋ jø Icrielli kö jïre, ni «Wa doo pöödhö ni wa caatha øtjöö keere. 'Ba ni näk waani ki lääc paac mowa, waano mäthö ri pïï mou, gäte ocoolwa. Wëëk waani pöödhö keere jaak, ni bäŋ gïn mør.»",
                    "ID": "19"
                },
                {
                    "text": "'Ba ena köö, no «U ba doo pöönhnhö ki dï ŋöömwa.» Ni ö nyeny Ëdömmi wøk ki lwaak ki tøŋ mo teek døc, ni gëëŋge geni.",
                    "ID": "20"
                },
                {
                    "text": "Ni put nyeny Ëdömmi kweer ki man pööth jø Icrielli ki dï ŋöömme. Køøre jø Icriel rege aløkge ni ŋaatge ŋöömme. ",
                    "ID": "21"
                },
                {
                    "title": "Luum Thøø Mar Aran",
                    "text": "Køøre lwaa Icriel bäre atïŋŋö ki Kadëc ni pïïcge tier Kïn Öör.",
                    "ID": "22"
                },
                {
                    "text": "'Ba Wuuö Jwøk acäänö ki Modhe ka Aran tier Kïn Öör na en waŋ keew ki ŋööm Ëdöm, ni kööe,",
                    "ID": "23"
                },
                {
                    "text": "na «Aran othøw, ni läp køør jø poge, kiper eni bäŋ doo maara døny yi ŋöömma cïba jï jø Icriel, kiper uuni luubö mara adhallu kar pï Meriba.",
                    "ID": "24"
                },
                {
                    "text": "Lwør Aran ki wääde ma Eliedhar, ni kälï geni bäät Kïn Öör,",
                    "ID": "25"
                },
                {
                    "text": "ni kälï abïïk Aran wøk dëëre ni røøï geni dëër Eliedhar na näk wääde. Køøre Aran othøw, ni läp køør jø poge.»",
                    "ID": "26"
                },
                {
                    "text": "'Ba gïïögø bëët atïïc Modhe kaawat mana ö Wuuö Jwøki na kööm eni, ni cige bäät Kïn Öör, ni ge nëënö jï lwaa Icriel bäre.",
                    "ID": "27"
                },
                {
                    "text": "Ni ö Modhe ni käl abïïk Aran wøk ni røø ge dëër Eliedhar na näk wär Aran. Ni ö Aranni ni put thøø kaace wï kïdi. Køøre Modhe ki Eliedhar aö piny ki bäät kïdi.",
                    "ID": "28"
                },
                {
                    "text": "'Ba kanya neeni lwaa Icrielli bäre na Aran othøw, gena kïmmö kipere ki nïne ma pïëradäk.",
                    "ID": "29"
                }
            ]
        },
        {
            "ID": "OT:NUM.21",
            "name": "Kwään Jiy 21",
            "text": [
                {
                    "title": "Kanya Ö Jø Icrielli Na Böötge Nyeny Jø Arat Ki Jiye",
                    "text": "Kar kaace da dhaanhø ma nyï Keenan mo nyeny jø Arat, ni eni wø bëëdö kanya cwøl ni Nëgëp. 'Ba kanya wïny gø ni jø Icriel aöö ni cura jöör Atharim, ena ö wøk ni këëde ki geni, ni mak jiy møøk ni käl ge.",
                    "ID": "1"
                },
                {
                    "text": "Køøre jø Icriel akööŋ jï Wuuö Jwøk, ni köge, ni «Ni näk mo jø Keenan moi ii cïbï ceŋwa, päänye moge dewa raanynyø na bäre.»",
                    "ID": "2"
                },
                {
                    "text": "Ni ö Wuuö Jwøki ni wïny mana caan jø Icrielli, ni cïp jø Keenan moøgø ceŋge, ni raanyge geni na bäre ki päänye moge; ni put nyeŋ kaace cwøl ni Örma. ",
                    "ID": "3"
                },
                {
                    "title": "Kanya Tïïc Thwör Jwïël Nee Jiy Køny Ki Køøre",
                    "text": "Køøre jø Icriel atïŋŋö ki tier Kïn Öör, ni ge cøra jöör Naama Kwaar, nee deŋ ŋööm Ëdöm wïrge. Ni ö lwaaki ni cwat yïthge døc øtjöö.",
                    "ID": "4"
                },
                {
                    "text": "Ni cäänge dëër Wuuö Jwøk, ni cäänge dëër Modhe thuwø, ni köge, na «?Aperŋø na kälu waani wøk ki Ijep nee wa thøwa dï paap en? Kiper bäŋ cam, ni bäŋ pïï, ni waana jøøm ki cami ni raac en.»",
                    "ID": "5"
                },
                {
                    "text": "'Ba Wuuö Jwøk thwöre mo reyø ajääŋŋe dï jiy, ni kaacge jiy, ni thøw jiyi mo thööth dëët jø Icriel.",
                    "ID": "6"
                },
                {
                    "text": "Køøre jiy aö baŋ Modhe, ni köge, ni «Waana bääyö  kiper mana cäänwa dëër Wuuö Jwøk, ni cäänwa dëërï thuwø. 'Ba ennø, kwac Wuuö Jwøk jïwa, nee thwöre paanye yïthakicwa.» Ni ö Modhe ni put Wuuö Jwøk kwac kiper jiy.",
                    "ID": "7"
                },
                {
                    "text": "Køøre Wuuö Jwøk aköö jï Modhe, ni «Tïïï ki gïn mo caala thwöl, ni lïërï gø bäät jaath mo ocwöth piny; ni ŋat wäro näk mo okaaø jaak, kany wø neen gø, eno køny.»",
                    "ID": "8"
                },
                {
                    "text": "Ni ö Modhe ni tïïe ki thwör jwïël ni lïër gø bäät jaath mo ocwöth piny; ni ö jøøa näk okaac thwöre bëët ni jïtge ki køny kanya neenge gø. ",
                    "ID": "9"
                },
                {
                    "title": "Luum Wääth Mar Jø Icriel Këël Mana Pïïcge Keew Mar Jø Amör",
                    "text": "Køøre jø Icriel atïŋŋö, ni tïïge ki twïër kanya cwøl no Oböth.",
                    "ID": "10"
                },
                {
                    "text": "Ni tïŋge ko Oböth ni tïïge ki twïër Iye-Abarim dï paap mana näk dïët ki Möap, na en jï løø kur tuul-cäŋ.",
                    "ID": "11"
                },
                {
                    "text": "Ni cäŋge tïŋŋö kaace, ni tïïcge twïër marge goor naama cwøl ni Dherëët.",
                    "ID": "12"
                },
                {
                    "text": "Ni cäŋge tïŋŋö ki Dherëët ni tïïge ki twïër løø naam Arnön løøga na en dï paaba näk ree ee jwaaø ki keew mar jø Amör, kiper naam Arnön beeye keew mar jø Möap mana en yïthakicge ki jø Amör.",
                    "ID": "13"
                },
                {
                    "text": "Ni beeye tiere na caani yi Wëël Lenye Mo Wuuö Jwøk, na køp, ni «Paana cwøl ni Wayïp ena Cuupa, ni da gool mo cwøl ni goor naam Arnön,",
                    "ID": "14"
                },
                {
                    "text": "ni naam Arnön wø løøya yi pääny Ëër, na en deŋ keew mar jø Möap.»",
                    "ID": "15"
                },
                {
                    "text": "'Ba gena put wääth këël kanya cwøl ni Bëër, ni beeye iith mana cään Wuuö Jwøki ki Modhe kipere, na kööe, ni «Cooŋ jiy kanya ciel nee ge mooa ki pïï.»",
                    "ID": "16"
                },
                {
                    "text": "Køøre jø Icriel awär ki duut ni köge, «Wui, ï na iith, wa kwaya ïïni ki duut ki man cwïërï.",
                    "ID": "17"
                },
                {
                    "text": "Ni beeye iidha koony kwääri, ni gööli ya dïbwöthe; ni göölge ka athøre moge, na näk athøc kwär.» Ni ö geni ni cäŋge tïŋŋö dï paap, ni cige kanya cwøl ni Mathena,",
                    "ID": "18"
                },
                {
                    "text": "ni tïŋge Mathena ni cige Naliel, ni tïŋge Naliel ni cige Bamöth.",
                    "ID": "19"
                },
                {
                    "text": "Ni cäŋge tïŋŋö Bamöth ni cige yi pwölla en bäät Kïn Pedhega na en yi ŋööm jø Möap, ni wø nëën ŋöömma raaci ki bääte ni beeye ŋööm wø bäŋ gïn mo tuy yie. ",
                    "ID": "20"
                },
                {
                    "title": "Kanya Ö Jø Icrielli Na Böötge Cëëwön Nyeny Amör",
                    "text": "Køøre jø Icriel ajääk baŋ Cëëwön nyeny jø Amör, ni köge,",
                    "ID": "21"
                },
                {
                    "text": "ni «Wëëk waani pöönhnhö ki dï ŋöömmï. Waani wa bäŋ doo gaa wøk ki øtjöö ni gaawa yïth pwöth beel wala pwöth omøki, ni wa ba mäthi ri pï ïïdhi moï. Waano cäädhi ki øtjöö mana dwøŋ mana tïïc nyeya, gøøc mano kaalwa ŋöömmï.»",
                    "ID": "22"
                },
                {
                    "text": "'Ba Cëëwön kär jïëy ki man pööth jø Icrielli ki yi ŋöömme. Ni ö Cëëwönni  ni cooŋ lwaae, ni ci baŋ jø Icriel dï paap, ni ci kanya cwøl ni Jäc, ni këëde ki jø Icriel.",
                    "ID": "23"
                },
                {
                    "text": "Ni ö jø Icrielli ni 'näkge jø Amör, ni macge ŋøøpge, ni tägi ka naam Arnön këël mana këët naam Jabök, na näk keew mar jø Amön, kiper keew mar jø Amön beeye keew mo okoorø ni teek.",
                    "ID": "24"
                },
                {
                    "text": "Ni ö jø Icrielli ni macge päänye moøgø bëët na näk mo jø Amör, ni bëëtge yïthge, ni rwöpa Ëcbön ka atude moe moa en buute bëët.",
                    "ID": "25"
                },
                {
                    "text": "'Ba Ëcbön beeye pääny mar Cëëwön nyeny jø Amör, ŋata këëdö ki nyeny jø Möap mana dïkwøŋ, ni mac ŋøøp gø bëët këël mana këët naam Arnön.",
                    "ID": "26"
                },
                {
                    "text": "Ni beeye na put jø wø cääö ki dudi köö, ni «Ööu Ëcbön, kiper nee geer, nee pääny Cëëwön geer ni teek.",
                    "ID": "27"
                },
                {
                    "text": "Kiper maac aöö ki Ëcbön, ni beege dëëci mo Cëëwön. Ni raanyge Ëër na näk pääny jø Möap, ki kwääri moa teek mo wø bëëdö bäät thuuri mo naam Arnön.",
                    "ID": "28"
                },
                {
                    "text": "U na jø Möap, otïmö ni raac jïïu. Uuna ränynyö bëët, u ni wø lam jwøa cwøl ni Kemöc. Jwøk maru uuna wëëk ŋwïëy, u na näk wääte, ni wëëk nyïïe mak nyïm tøŋ, ni cïp ge cer nyeny Amör na näk Cëëwön.",
                    "ID": "29"
                },
                {
                    "text": "'Ba ennø, gena raanywa, ni tägi ka Ëcbön këël mana pïïe Dibön, ni raanywa geni këël Nöpa na en buut Medeba.»",
                    "ID": "30"
                },
                {
                    "text": "Køøre jø Icriel abëëdö yi ŋööm jø Amör.",
                    "ID": "31"
                },
                {
                    "text": "Ni ö Modhe ni jääk Jadher nee liew. Ni ö jø Icrielli ni macge mïëc Jadher, ni riemge jø Amör moa bëëdö kaace. ",
                    "ID": "32"
                },
                {
                    "title": "Kanya Ö Jø Icrielli Na Böötge Ög Nyeny Baacan",
                    "text": "Køøre jø Icriel rege aløkge ni cørge øtjöör päänya cwøl ni Baacan, ni ö Ög nyeny Baacan ki jiye ni ö wøk, nee këëde ki jø Icriel päänya cwøl ni Edaray.",
                    "ID": "33"
                },
                {
                    "text": "'Ba Wuuö Jwøk aköö jï Modhe, ni «Kärï lwäyö ki eni, kiper eni ki jiy moe, ki ŋöömme bäre, yaa nø cïp cerï. Teeŋ gïna tïïyï dëër Cëëwön nyeny jø Amör, na bëëdö Ëcbön, wär tïïyï dëëre.»",
                    "ID": "34"
                },
                {
                    "text": "Ni ö jø Icrielli ni 'näkge Ög ki wääte, ki jiye bëët, gøøc mana tïme ni bäŋ wïïe mo odööŋ ni kwøw, ni putge ŋöömme mac.",
                    "ID": "35"
                }
            ]
        },
        {
            "ID": "OT:NUM.22",
            "name": "Kwään Jiy 22",
            "text": [
                {
                    "title": "Kanya Ö Balaki Na Jääk Baŋ Beelam ",
                    "text": "Køøre jø Icriel atïŋŋö, ni tïïge ki twïër pwöl Möap, løø naam Jördan løøga, na näk dïët ki Jerikö.",
                    "ID": "1"
                },
                {
                    "text": "'Ba Balak o Cëëpör gïna tïïc jø Icrielli dëët jø Amör awïnynye.",
                    "ID": "2"
                },
                {
                    "text": "Ni ö jø Möapi ni putge bëëtö ni ge lwär døc ki jø Icriel, kiper na thööthge; ni thäŋ yïthge døc thuwø ki jø Icriel.",
                    "ID": "3"
                },
                {
                    "text": "Ni kö jø Möapi jï jø døøk Midien, ni «Lwaai en, gïïo en lak paac bëët kany thöörge thöörö, kaawat man wø ö dhäki wø thöörge luum man wø en kar kwaath.» Køøre Balak o Cëëpör, na näk nyeny Möap kar kaace,",
                    "ID": "4"
                },
                {
                    "text": "ajääk baŋ Beelam o Beeyör ki jiy paana bëëde yie na näk poge Patura, na näk kare cään ki naam Upareeti. Køøre jøøgø ajääŋ Balaki nee Beelam cwølge, ni kö Balaki, ni «Neenï, da jiy mo ö wøk ki Ijep, ni pääŋge dï piny bäre; 'ba ennø, geno pïï kany mo cään ki waani.",
                    "ID": "5"
                },
                {
                    "text": "Kiper manøgø nø, laar öö ni cienï jøøi jïra, kiper mana näk teek marge opöödhö ki teek mara. 'Ba ni näk mo ge iï cienø, kanymør maara lønyø jïra ki man bööta geni ni riema ge wøk. Kiper ŋääa ni ŋat wø gwïëthï, ogwïëth; ni ŋat wø cienï, ocien.»",
                    "ID": "6"
                },
                {
                    "text": "'Ba jø døøk Möap ki jø døøk Midien gena tïŋŋö, ni ge käära jammi mo cïp na gät tïïc mar acïëni; ni pïïcge baŋ Beelam, ni caange dwør Balak jïre. ",
                    "ID": "7"
                },
                {
                    "text": "Køøre Beelam aköö jïge, ni «Butu kany dïwääni. 'Ba aani, dwørøgø oløøa jïïu ki køør mano caan Wuuö Jwøki jïra.» Ni ö dïbwöthe mo Möap ni bëëtge ki Beelam dïwäänögø.",
                    "ID": "8"
                },
                {
                    "text": "Køøre Jwøk aö bäät Beelam, ni kööe, na «?A jøøe ni en buutï yøø?»",
                    "ID": "9"
                },
                {
                    "text": "Ni kö Beelammi jï Jwøk, ni «Balak o Cëëpör, nyeny jø Möap, ajääŋ baŋa ki dwøl, ni kööe,",
                    "ID": "10"
                },
                {
                    "text": "ni ‹Da jiy mo ö wøk ki Ijep, mo dï piny bäre ege pääŋö. 'Ba ennø, laar öö ni cienï geni jïra; kiper ni näk mo ge iï cienø, kanymør maara lønyø jïra ki man këëda ki geni ni riema ge wøk.› »",
                    "ID": "11"
                },
                {
                    "text": "'Ba Jwøk aköö jï Beelam, ni «Kärï aay ki geni, ni kär niï ciena jøøgø, kiper gena jiy mo ogwïëdhö.»",
                    "ID": "12"
                },
                {
                    "text": "'Ba na tïme na amöölla, Beelam aö maal, ni ci baŋ dïbwöthe mo Balak, ni kööe, ni «Døøu yi ŋöömmu, kiper Wuuö Jwøk akweer ki man aa ki uuni.»",
                    "ID": "13"
                },
                {
                    "text": "Ni ö dïbwöthe mo Möap ni öge maal ni døøge baŋ Balak, ni köge, ni «Beelam akweer ki man ööe ki waani.»",
                    "ID": "14"
                },
                {
                    "text": "Køøre Balak dïbwöthe møøk mo thööth moa kwörge døøŋŋø mo kaala moa dïkwøŋ, acäŋ jääŋŋö.",
                    "ID": "15"
                },
                {
                    "text": "Ni öge baŋ Beelam ni köge jïre, ni «Balak o Cëëpör aköö, ni ‹Kär dee gïn män ïïni ki man ööï baŋa.",
                    "ID": "16"
                },
                {
                    "text": "Kiper kwär marï odøøya mo dwøŋ, ni gïno caanï jïra jaak tïïa tïïö. Ööï ni cienï jøøi ii jïra.› »",
                    "ID": "17"
                },
                {
                    "text": "'Ba aløk Beelammi jï jic Balak, ni kööe, ni «Këël Balak doo cïpa øde bäre mo päŋ ki warkey ki gwel-bïrö jïra cøøn, bäŋ gïn mo thiinh wala mo dwøŋ mo daa tïïö, ni kaala ciik Wuuö Jwøk na näk Jwøk mara.",
                    "ID": "18"
                },
                {
                    "text": "'Ba ennø, beerra man butu kany dï wäär man thuwø, nee gïno cäŋ Wuuö Jwøki caannø jïra nee jooda.»",
                    "ID": "19"
                },
                {
                    "text": "'Ba Jwøk aö bäät Beelam ki wäär, ni kööe, «Ni näk jøøgø ööa kuna cwølge ïïni, ö maal ni aayï ki geni. 'Ba wär näk miï tïïya dwøro caana jïrï keere.» ",
                    "ID": "20"
                },
                {
                    "title": "Kanya Ö Nyïïatwiel Maalli Na Nyooth Ree Jï Beelam Øtjöö",
                    "text": "'Ba na tïme na amöölla, Beelam apäny maal ni jiiŋ arëën mare, ni aae na aciel ki dïbwöthe mo Möap.",
                    "ID": "21"
                },
                {
                    "text": "'Ba Jwøk agootø døc kiper mana aae. Ni ö nyïïatwiel maalli mar Wuuö Jwøk ni cuŋŋe dï øtjöö kiper nee eni mäne. 'Ba Beelam cäädhi ka bäät arëën mare, ni jø tïïc moe na näk ariiø cäädhi ka eni na aciel.",
                    "ID": "22"
                },
                {
                    "text": "'Ba kanya ö arëënni na joot nyïïatwiel maal mar Wuuö Jwøk ni cuŋŋa dï øtjöö no opëëlle ena cere, arëën aput gaa wøk ki øtjöö ni ci yi pwödhö; 'ba Beelam arëën agøøe kiper nee dwøk øtjöö.",
                    "ID": "23"
                },
                {
                    "text": "Køøre nyïïatwiel maal mar Wuuö Jwøk acäŋ cuŋŋö dï øtjöö kany mo diiny mo cøra yïthakic ajïniine, ni deŋŋe løøi ki løøi da kiir.",
                    "ID": "24"
                },
                {
                    "text": "'Ba kanya ö arëënni na joot nyïïatwiel maal mar Wuuö Jwøk, ree adii ri kiir, ni mii tier Beelam ri kiir. Ni ö Beelammi ni cäŋ arëën gøøyø.",
                    "ID": "25"
                },
                {
                    "text": "Køøre nyïïatwiel maal mar Wuuö Jwøk anyiik nyïme, ni cuŋŋe kanya näk diiny døc, mo røk ba løny ki løø bäät cwïïc wala bäät caam.",
                    "ID": "26"
                },
                {
                    "text": "'Ba kanya ö arëënni na joot nyïïatwiel maal mar Wuuö Jwøk, ena nirumma ni but piny ni Beelam poot ena bääte. Ni ö Beelammi ni wëëre døc ni gøøy arëën ka athøye.",
                    "ID": "27"
                },
                {
                    "text": "Køøre Wuuö Jwøk dha arëën ajabe, ni kö arëënni jï Beelam, na «?Agïnaŋø na tïïa dëërï ki man pöötï aani kwöre moi na adäk ii?»",
                    "ID": "28"
                },
                {
                    "text": "Ni kö Beelammi jï arëën, ni «Beeye kiper mana kwäägï bääta. Doo naa cera da opëëllö, ï daa nää ennø.»",
                    "ID": "29"
                },
                {
                    "text": "Ni ö arëënni ni kööe jï Beelam, na «?Aŋø, a paa arëën marï man wø cäädhï ki bääte cooth, këël dïcäŋ man en? ?Aŋø, aano ŋïyö ki man tïïa teeŋ gïnögø, na tïïa dëërï enø?» Ni kö Beelammi, «Kärï tïïö.»",
                    "ID": "30"
                },
                {
                    "text": "Køøre Wuuö Jwøk nyeŋ Beelam ajabe, ni ö Beelammi ni joot nyïïatwiel  maal mar Wuuö Jwøk ni cuŋŋö dï øtjöö, ni cere do opëëllö. Ni ö Beelammi ni put ree leeŋ piny.",
                    "ID": "31"
                },
                {
                    "text": "Ni kö nyïïatwiel maalli mar Wuuö Jwøk jïre, na «?Aperŋø na pöötï arëën marï kwöre adäk en? Aana ö kany kiper niï mäna, kiper gïno tïïyï enø beeye gïn mo duunnö ki ränynyö nyïma.",
                    "ID": "32"
                },
                {
                    "text": "Aana joot arëënni ni paany ree nyïma kwöre adäk; 'ba dee näk mo ree käre panynyø ki aani, ka adïëri møn, doo na ï yaa nääö en, ni wiia arëën ni kwøw.»",
                    "ID": "33"
                },
                {
                    "text": "Køøre Beelam aköö jï nyïïatwiel maal mar Wuuö Jwøk, ni «Aana bääyö, kiper kuua niï cuŋŋa øtjöö niï mäna aani ki wääth. Kiper manøgø nø, ni näk mo ï ba many gø naa pöödha, aano døøk nø.»",
                    "ID": "34"
                },
                {
                    "text": "'Ba nyïïatwiel maal mar Wuuö Jwøk aköö jï Beelam, ni «Ci pöödhï ki jøøgø; 'ba wär näk miï caana dwøro caana jïrï keere.» Køøre Beelam aput aay ki dïbwöthe mo Balak. ",
                    "ID": "35"
                },
                {
                    "title": "Kanya Ö Balaki Na Pänh Beelam",
                    "text": "'Ba kanya wïnynyi ya Balaki ni Beelam aöö, ena cøø nee røømme ki gø yi pääny mar jø Möap mana en bäät naam Arnön, na näk waŋ keew.",
                    "ID": "36"
                },
                {
                    "text": "Ni kö Balaki jï Beelam, na «?Aŋø, a kär öön baŋï na bëëde kiper niï ööi? ?Aperŋø na kärï laar ö baŋa? ?Aŋø, ki jïrï ni ba maar lønyø jïra ki man wøøra ïïni?»",
                    "ID": "37"
                },
                {
                    "text": "Ni kö Beelammi jïre, ni «Aana ö baŋï ennø. ?Aŋø, da teek jïra cøøn ki man caana gïrpiny? 'Ba aani, beeye dwøro cïp Jwøki dhaa keere noo caana.»",
                    "ID": "38"
                },
                {
                    "text": "Køøre Balak aay ki Beelam ni cige Kiriat-Adhöt.",
                    "ID": "39"
                },
                {
                    "text": "Ni ö Balaki ni ŋäde ki dhäk ki dïëk ma rööm, ni jääŋ geni baŋ Beelam ki kwääc lwaae moa bëëdö ki eni na aciel.",
                    "ID": "40"
                },
                {
                    "text": "'Ba na tïme na amöölla maya, Balak aöö ni lwør Beelam ni kïth gø bäät thuur mana cwøl ni Bamöth- Baal; ni ö Beelammi ni raŋ jø Icriel moa en deŋ twïër na karge cärö ki kaace.",
                    "ID": "41"
                }
            ]
        },
        {
            "ID": "OT:NUM.23",
            "name": "Kwään Jiy 23",
            "text": [
                {
                    "title": "Dwør Jwøk Mana Kwøŋ Beelammi Køp ",
                    "text": "Køøre Beelam aköö jï Balak, ni «Tïïï jïra ki gïï wø cïp olämme bäätge ma abïriiø kany, ni kälï rwädhe abïriiø ki nyöök rööm abïriiø ni jiiŋŋï geni jïra thuwø.»",
                    "ID": "1"
                },
                {
                    "text": "'Ba Balak gïïögø atïïe kaawat mana caani ya Beelammi jïre. Ni ö geni karge riet ni cïpge bäät gïn wø cïp olämi bääte man nø ki rwaath aciel ki nywø røømmø aciel.",
                    "ID": "2"
                },
                {
                    "text": "Køøre Beelam aköö jï Balak, ni «Cuŋŋï buut olämme moï moøgø ni waaŋ yøø. 'Ba aana aay; kanymør Wuuö Jwøk öö ni røømme ki aani; 'ba gïno nyoodhe jïra ocaana jïrï.» Køøre Beelam aput aa bäät thuur mo leer.",
                    "ID": "3"
                },
                {
                    "text": "Ni ö Jwøki ni røømme ki Beelam, ni kö Beelammi jïre, ni «Aana tïïö ki gïï wø cïp olämme bäätge ma abïriiø, ni cïpa bäät man nø ki rwaath aciel ki nywø røømmø aciel.»",
                    "ID": "4"
                },
                {
                    "text": "Køøre Wuuö Jwøk dwøre acïp dhi Beelam, ni kööe, ni «Døø baŋ Balak, ni caanï dwøra jïre.»",
                    "ID": "5"
                },
                {
                    "text": "Ni ö Beelammi ni døø baŋ Balak, ni joot eni ki kwääc lwaae mo Möap bëët ni ge cuŋŋa buut olämme moe moa waaŋ.",
                    "ID": "6"
                },
                {
                    "text": "Ni ö Beelammi ni täge ki man køp dwør Jwøk, ni kööe, ni «Balak aana käle ki ŋööm Aram; eni na nyeny Möap aana käle ki bäät kïte moa en jï løø kur tuul-cäŋ; ni kööe, ‹Ööï, ni cienï nyïïkwaac Jeekap jïra, ni kïthï bäät jø Icriel ka ajäla kipera.›",
                    "ID": "7",
                    "comment":"Nyïïkwaac Jeekap poot na jø Icriel."
                },
                {
                    "text": "?Aŋø, ŋat mo kär cien Jwøki ociena gø nidïï? ?Ni ŋat mo kär jääl Wuuö Jwøki omaara gø jääl nidïï?",
                    "ID": "8"
                },
                {
                    "text": "Ennø, gena neena naa ena bäät kïdi, ni neena geni naa ena bäät thuur. Ka adïëri møn, gena lwaak mo rege kärge kwaan dëët juurre møga, ni bëëdö ge keerge.",
                    "ID": "9"
                },
                {
                    "text": "?Aŋa ni løny jïre ki man kwaan nyïïkwaac Jeekap ni caal tør ii? ?Wala aŋa ni maar lønyø jïre ki man kwaan ŋweer lwaak keere mar jø Icriel? Beerra man thøøa ki thøw jø wø marge beer, ni tïm aŋuun kwøw mara ni caala marge.»",
                    "ID": "10"
                },
                {
                    "text": "Køøre Balak aköö jï Beelam, na «?Agïnaŋø ni tïïyï dëëra en? Ïïna cwøla kiper nee nyïïmänna cienï jïra; 'ba ennø, bäŋ gïn mo iï tïïö; ï gwïëtha geni.»",
                    "ID": "11"
                },
                {
                    "text": "Ni løgi ya Beelammi jïre, na «?Aŋø, wïïa bäŋ daa koorø ki man caana luubö mana cïp Wuuö Jwøki dhaa?» ",
                    "ID": "12"
                },
                {
                    "title": "Riet Dwør Jwøk Mana Køp Beelammi",
                    "text": "Køøre Balak acäŋ köö jï Beelam, ni «Ööï, nøø aa kany mør kanyce mo ge nëënö ki yie. 'Ba këël ø doo cøøa kaace, ge ba jootï bëët thuwø. 'Ba moa karge cärö keerge ojootï. Køøre ge wär cienï jïra niï ena kaace.»",
                    "ID": "13"
                },
                {
                    "text": "Ni ö Balaki ni kïth Beelam pwöl Dhöpim, na en wï kïnna cwøl ni Pedhega, ni tïme ki gïï wø cïp olämme bäätge ma abïriiø, ni cïp bäät man nø ki rwaath aciel ki nywø røømmø aciel.",
                    "ID": "14"
                },
                {
                    "text": "Ni kö Beelammi jï Balak, ni «Cuŋŋï kany buut olämme moï moøgø ni waaŋ yøø, naa cøøa naa røømma ki Wuuö Jwøk kaace.»",
                    "ID": "15"
                },
                {
                    "text": "Køøre Wuuö Jwøk arøømmø ki Beelam ni cïp dwøre dhi gø, ni kööe jïgø, ni «Døø baŋ Balak ni caanï dwøra jïre.»",
                    "ID": "16"
                },
                {
                    "text": "Ni ö Beelammi ni ö baŋ Balak, ni joot eni ki kwääc lwaae mo Möap ni ge cuŋŋa buut olämme moe moa waaŋ. Ni kö Balaki jï Beelam, na «?Agïnaŋø na caan Wuuö Jwøki?»",
                    "ID": "17"
                },
                {
                    "text": "Køøre Beelam aput tägö ki man køp dwør Jwøk, ni kööe, ni «Ï na Balak, ö maal, ni wïnynyï gïn. Wïny mara, ï na o Cëëpör.",
                    "ID": "18"
                },
                {
                    "text": "Jwøk ba caal dhaanhø ni wø cäänö ki tööt; ni eni ba caal o dhaanhø ni wø laar acaaye wiil. ?Gïna näk ee caanø, a ba dee gø tïïö nidïï? ?Ni gïn mo ee buuö, a ba dee gø tïïö nee thur kare nidïï?",
                    "ID": "19"
                },
                {
                    "text": "Ennø, ciik acïp jïra nee jø Icriel gwïëdha; ni gena nø gwïëth Jwøki, ni ba løny jïra ki man wiila gø këët.",
                    "ID": "20"
                },
                {
                    "text": "«Bäŋ gïï mo reyø mo ee joodø bäät nyïïkwaac Jeekap, ni bäŋ rääö mo ee joodø bäät jø Icriel. Wuuö Jwøk na näk Jwøge ena buutge, ni ge wø kwöŋŋö ni ge pwøya eni na näk nyenyge.",
                    "ID": "21"
                },
                {
                    "text": "Gena käl Jwøki wøk ki Ijep, ni tïïc geni ni teek kaamar jööbi.",
                    "ID": "22"
                },
                {
                    "text": "Kiper bäŋ jap thïëth mo pïï dëët nyïïkwaac Jeekap, ni bäŋe gïr jwø wø dëëdö mo tägi dëët jø Icriel. 'Ba ennø, gïno caan kiper nyïïkwaac Jeekap na näk jø Icriel, okøp, ni ‹Neennu gïna tïïc Jwøki en.›",
                    "ID": "23"
                },
                {
                    "text": "Ka adïëri møn, lwaa Icriel cuŋŋö kaamar maath ŋuu, ni ö maal kaamar cïgïï ŋuu, ni bäŋ doo butö këël mano cam gïna dware, ni maath remø mar gïna nääe.»",
                    "ID": "24"
                },
                {
                    "text": "Køøre Balak aköö jï Beelam, ni «Kär ge cienï, ni ba gwïëthï geni këët thuwø.»",
                    "ID": "25"
                },
                {
                    "text": "'Ba aløk Beelammi jï Balak, ni kööe, na «?Aŋø, kära caanø jïrï, ni ‹Gïïo caan Wuuö Jwøki beege na daa tïïö›?»  ",
                    "ID": "26"
                },
                {
                    "title": "Dää Dwør Jwøk Mana Køp Beelammi",
                    "text": "'Ba Balak aköö jï Beelam, ni «Ööï nø, ïïno cäŋa kïth kany mør kanyce. Kanymør Jwøk jïëy, ni maarï geni cien jïra niï ena kaace.»",
                    "ID": "27"
                },
                {
                    "text": "Ni ö Balaki ni kïth Beelam wï kïnna cwøl ni Pëëgör, ni wø nëën ŋöömma raaci ki bääte, ni beeye ŋööm wø bäŋ gïn mo tuy yie.",
                    "ID": "28"
                },
                {
                    "text": "Ni kö Beelammi jï Balak, ni «Tïïï ki gïï wø cïp olämme bäätge ma abïriiø jïra kany, ni kälï rwädhe abïriiø ki nyöök rööm abïriiø ni jiiŋŋï geni jïra thuwø.»",
                    "ID": "29"
                },
                {
                    "text": "Ni ö Balaki ni tïïc gïïögø kaawat mana caan Beelammi, ni cïp bäät gïn wø cïp olämme bääte man nø ki rwaath aciel ki nywø røømmø aciel.",
                    "ID": "30"
                }
            ]
        },
        {
            "ID": "OT:NUM.24",
            "name": "Kwään Jiy 24",
            "text": [
                {
                    "text": "'Ba kanya neeni ya Beelammi ni Jwøk yie met ki man gwïëth jø Icriel, eni kär aay nee määnye ki jap thïëth, kaawat mana tïïe yïth nïne møga. 'Ba nyïme aløøe ni neeta dï paap.",
                    "ID": "1"
                },
                {
                    "text": "Køøre wïïe atïŋ maal, ni joot jø Icriel ni rege ege cïïmmö na wïth tuŋi, ni ö Jwïëc Jwøki ni ö bäät Beelam,",
                    "ID": "2"
                },
                {
                    "text": "ni ö Beelammi ni täge ki man køp dwør Jwøk, ni kööe, na «A caana dwør Jwøk, a na Beelam o Beeyör, naa cäänö ni aana dhaanhø mo nyeŋŋe ojabø.",
                    "ID": "3"
                },
                {
                    "text": "Aani, a caana dwør Jwøk ni aana ŋat wø wïny luup mo Jwøk, ni aana ŋat wø neen mar Jwøa en teeki cere, ni neena gø ni pädha, ni nyeŋŋa yaa jabø.",
                    "ID": "4"
                },
                {
                    "text": "«U na jic Jeekap, oduŋkaare mou mïërö døc; ni twëëre mou mïërö thuwø, u na jø Icriel,",
                    "ID": "5"
                },
                {
                    "text": "ni ge caala gøli mo rege ege lwørø, ni caalge pwöth mo wø en deŋ naam, ni caalge jenni mo mïërö mo opiith Wuuö Jwøki, ni caalge orøge mo ena lak naam.",
                    "ID": "6"
                },
                {
                    "text": "Paac maru otïmö ni yie da pïï mo thööth døc, ni jït nyïïkwaayu ki bëët durö, ni tïm nyeya marge ni dwøŋŋa eni ki nyenynya näk Agaak, ni tïm buye no owøørø.",
                    "ID": "7"
                },
                {
                    "text": "«Jø Icriel akäl Jwøki wøk ki Ijep, ni tïïc geni ni teek kaamar jööbi. Wïth juurre moa näk nyïïmänge oraanyge, ni tøcge cuuge na thäŋi, ni këërge geni ka athëëre.",
                    "ID": "8"
                },
                {
                    "text": "Jø Icriel caala cïgïï ŋuu mo obut piny, ni ge caala maath ŋuu. ?Aŋa no maar gø jiec? Gwïëth oen bäät ŋat wäro gwïëth geni, na acïëni oen bäät ŋat wäro cien geni.»",
                    "ID": "9"
                },
                {
                    "text": "Køøre Balak awëër døc ki Beelam, ni teeŋ ceŋŋe; ni kö Balaki jï Beelam, ni «Ïïna cwøla nee nyïïmän 'moa cienï. 'Ba ennø, ï poot gwïëtha geni kwöre moi na adäk ii.",
                    "ID": "10"
                },
                {
                    "text": "Kiper manøgønø, aa pou kawaane ennø. Aana köö niï daa wøørø døc cøøn na bëëde; 'ba ennø, Wuuö Jwøk wöt marï amäne.»",
                    "ID": "11"
                },
                {
                    "text": "'Ba Beelam aköö jï Balak, «Kaa acaana jï jiyï moa jääŋŋï baŋa na bëëde, ni kööa,",
                    "ID": "12"
                },
                {
                    "text": "ni ‹Këël Balak doo cïpa øde bäre mo päŋ ki warkey ki gwel-bïrö jïra cøøn, bäŋ gïn mo raac wala mo beer mo daa tïïö ki wïïa keera ni kaala ciik Wuuö Jwøk; ni gïno caan Wuuö Jwøki beeye gïno caana.›",
                    "ID": "13"
                },
                {
                    "text": "'Ba ennø, a døøa baŋ jø powa. Ööï, nee gïno tïïc jøøi dëët jiy moï ki yïth nïne moo ööi caana jïrï.» ",
                    "ID": "14"
                },
                {
                    "title": "Ŋweer Dwør Jwøk Mana Køp Beelammi",
                    "text": "Køøre Beelam aput tägö ki man køp dwør Jwøk, ni kööe, na «A caana dwør Jwøk, a na Beelam o Beeyör, naa cäänö ni aana dhaanhø mo nyeŋŋe ojabø.",
                    "ID": "15"
                },
                {
                    "text": "Aani, a caana dwør Jwøk ni aana ŋat wø wïny luup mo Jwøk, ni ŋäc leec wï Jwøa Dwøŋ ni en Maal, ni aana ŋat wø neen mar Jwøa en teeki cere, ni neena gø ni pädha, ni nyeŋŋa yaa jabø.",
                    "ID": "16"
                },
                {
                    "text": "«Ŋato ööi anø jooda, 'ba öönynye patha ennø; ni eni nëënö jïra, 'ba kare ba cään. Nyeya othïïŋ ri jø Icriel, ni caala cëërö mo pøn ri jic Jeekap; ni ö eni ni gøøc jø Möap ki kare bäre, ni dïïr wïthge, ge na näk jø okiera.",
                    "ID": "17"
                },
                {
                    "text": "Jø Ëdöm ni wø bëëdö Cëër, ni beege nyïïmän moe, odïïme ni tïmge ni ena cere; 'ba jø Icriel teek marge okadhi.",
                    "ID": "18"
                },
                {
                    "text": "Eni noo thïïŋ ri jic Jeekap obëëdö na kwäärö, ni raany jøøa näk odööŋ yïth päänye mo nyïïmänge bëët.» ",
                    "ID": "19"
                },
                {
                    "title": "Dwør Jwøk Mana Køp Beelammi Na Aŋuudi",
                    "text": "Køøre Beelam jø Amalëk aneene ki ya acaara mare, ni täge ki man køp dwør Jwøk, ni kööe, ni «Jø Amalëk beege wï jur mana kwøŋ leny ki jø Icriel, 'ba noo tïme na aŋuudi geno raanynyi.»",
                    "ID": "20"
                },
                {
                    "text": "Køøre Beelam jø Këën aneene ki ya acaara mare, ni täge ki man køp dwør Jwøk, ni kööe, ni «Kar bëëtö maru bëëdö ni teek kaamar øt wenyø mo ogeer wï kïdi,",
                    "ID": "21"
                },
                {
                    "text": "'ba u na jø Këën, uuno raanynyi, kanyo ö jø Acörri noo makge uuni ki tøŋ.»",
                    "ID": "22"
                },
                {
                    "text": "Ni cäŋ Beelammi tägö ki man køp dwør Jwøk, ni kööe, «?Wui, aŋa noo maar bëëtö kanyo ö Jwøki noo tïïc gïnögø?",
                    "ID": "23"
                },
                {
                    "text": "'Ba da jiy mo öö ki yïth baabuure ni ge käla Kitim, ni caarge jø Acör ki jø Eber. 'Ba geno ränynyi thuwø.»",
                    "ID": "24"
                },
                {
                    "text": "Køøre Beelam aö maal ni døø kanya bëëde yie, ni ö Balaki thuwø ni aae ki øtjööre.",
                    "ID": "25"
                }
            ]
        },
        {
            "ID": "OT:NUM.25",
            "name": "Kwään Jiy 25",
            "text": [
                {
                    "title": "Kanya Cääth Jø Icrielli Køør Nyïï Jø Möap, Ni Wøørge Baal-Pëëgör ",
                    "text": "'Ba kanya bëët jø Icrielli Cëthim, jiy atägö ki wääth køør nyïï jø Möap, ni ge temma tïï käp ki geni.",
                    "ID": "1"
                },
                {
                    "text": "Kiper kar kaace jø Möap jø Icriel wø cwølge bäät olämme mo juu moge, ni ö jø Icrielli ni cämge, ni wøørge juu mo jø Möap.",
                    "ID": "2"
                },
                {
                    "text": "Ni ö jø Icrielli ni løøge rege baŋ Baal-Pëëgör, na näk jwø jø Möap, ni tïm wëëc Wuuö Jwøki ni päl bäät jø Icriel døc.",
                    "ID": "3"
                },
                {
                    "text": "Ni kö Wuuö Jwøki jï Modhe, ni «Mak dïbwöthe bëët mo jø Icriel, ni 'nägï geni, ni lïërï geni ko okaan cäŋ nyïma, a na Wuuö Jwøk, kiper nee wëër mara paanya bäät jø Icriel.»",
                    "ID": "4"
                },
                {
                    "text": "Køøre Modhe aköö jï dïŋut luup mo jø Icriel, ni «Ŋati man nø dëëtu, jiye moa näk rege ege løø baŋ Baal-Pëëgör wär nääe.» ",
                    "ID": "5"
                },
                {
                    "title": "Kanya Këëc Piniaci Na Paany Wëër Mar Wuuö Jwøk",
                    "text": "'Ba kanya pootge dho oduŋkaany røømmø, ni ge kïmmö, ŋat Icriel aciel aput kännö ki nyi jø Midien ni kïth gø yo oduŋkaara mare, ni nëënö jï Modhe ka acooŋ Icriel bäre.",
                    "ID": "6"
                },
                {
                    "text": "'Ba kanya jooti ya Piniac wär Eliedhar nyikwaar Aran, ni beeye Aran na näk Kwääy Lam Mana Dwøŋ, ena put ö maal ki dï lwaak ni  aae ni lwør tøŋ,",
                    "ID": "7"
                },
                {
                    "text": "ni läp køør ŋat Icriel maneca yo oduŋkaara, ni put ge cwøp ki tøŋ karge riet. Ni ö ajäl Jwøki ni put aay bäät jø Icriel.",
                    "ID": "8"
                },
                {
                    "text": "'Ba jiy moa thøw ka ajäl Jwøk beege jiy ma kume ma pïërariiø kurŋween.",
                    "ID": "9"
                },
                {
                    "text": "Køøre Wuuö Jwøk aköö jï Modhe,",
                    "ID": "10"
                },
                {
                    "text": "ni «Piniac wär Eliedhar, nyikwaar Aran na näk Kwääy Lam Mana Dwøŋ, wëër mara apaanye bäät jø Icriel, kiper gïna keea, akeee thuwø dï jø Icriel; køøre, aani jø Icriel kära thöörö këët ki køør këëny mara.",
                    "ID": "11"
                },
                {
                    "text": "Kiper manøgønø, luumma man wø duunni ki mëër atuuda ki eni ennø,",
                    "ID": "12"
                },
                {
                    "text": "ni tïme na mare ki nyïïkwaaye moo ööi køøre bëët, ni beeye luubö mana tuut nee bëëde ni nut cooth kiper tïï dïlämme; kiper ena këëyö kiper Jwøk mare, ni beeye aani, ni tïïe ki gïn mo wëënna bääyö mar jø Icriel.»",
                    "ID": "13"
                },
                {
                    "text": "'Ba nyeŋ ŋat Icriel mana thøw, na 'näk na aciel ki nyi jø Midien, beeye Dhimri o Caalu, ni beeye dïbwödhi mar dhi øtø aciel røk dhøk uudi mo jø tuuŋ Cimien.",
                    "ID": "14"
                },
                {
                    "text": "Ni nyeŋ nyi jø Midien mana 'näk beeye Köcibi nyi Cuur, ni Cuur beeye dïbwödhi mar dhi øtø aciel røk jø Midien.",
                    "ID": "15"
                },
                {
                    "text": "Køøre Wuuö Jwøk acäänö ki Modhe, ni kööe,",
                    "ID": "16"
                },
                {
                    "text": "ni «Männu ki jø Midien, ni raanynyu geni,",
                    "ID": "17"
                },
                {
                    "text": "kiper gena männö ki uuni ni cøøkge uuni ki ri gïna tägö Pëëgör; ni cøøkge uuni thuwø ki køør nyige ma Köcibi, ni beeye nyi dïbwödhi mar jø Midien, nyaana thøw ni 'näga Piniaci dïcäŋa täk thøø mar ajäl Jwøk kiper gïna tägö Pëëgör.»",
                    "ID": "18"
                }
            ]
        },
        {
            "ID": "OT:NUM.26",
            "name": "Kwään Jiy 26",
            "text": [
                {
                    "title": "Kanya Kwaan Beenhnhø Mana Nyään Mar Lwaa Icriel ",
                    "text": "'Ba na tïme na køør kanya thøw jiyi ka ajäl Jwøk mana pïï bäät jø Icriel, eni na Wuuö Jwøk ena cäänö ki Modhe ki Eliedhar wär Aran na näk Kwääy Lam Mana Dwøŋ, ni kööe,",
                    "ID": "1"
                },
                {
                    "text": "ni «Kwaannu lwaa Icriel bäre, moa näk cwiicge pïërariiø këël mo kaala pïërariiø, ki køør dhøk uudi mo kwäcge, ni beege cwøw bëët moa näk løny jïge ki man cige baŋ leny.»",
                    "ID": "2"
                },
                {
                    "text": "Ni ö Modhe ki Eliedhar na näk Kwääy Lam Mana Dwøŋ ni cäänge ki lwaa Icriel pwöl Möap na en buut Naam Jördan na dïët ki Jerikö, ni köge,",
                    "ID": "3"
                },
                {
                    "text": "ni «Kwaannu cwøw bëët moa näk cwiicge tägi ka pïërariiø këël mo kaala pïërariiø, kaawat mana ö Wuuö Jwøki na kööm Modhe.» 'Ba jø Icriel moa ö wøk ki Ijep beege ii:",
                    "ID": "4"
                },
                {
                    "text": "Dhøk uudi mo wäät Ruben, ni beeye Ruben na näk kany Icriel, beege dhi øt Anök, ki dhi øt Pallu,",
                    "ID": "5"
                },
                {
                    "text": "ki dhi øt Eedharan, ki dhi øt Karmi.",
                    "ID": "6"
                },
                {
                    "text": "Moøgø beege dhøk uudi mo wäät Ruben, ni kwäänge beege jiy ma kume ma pïëraŋween kurdäk ki dïpe abïriiø ki pïëradäk.",
                    "ID": "7"
                },
                {
                    "text": "'Ba nyikwaar Pallu beeye Eliap,",
                    "ID": "8"
                },
                {
                    "text": "ni wäät Eliap beege Nemuel ki Daathan ka Abiram. 'Ba Daathan ka Abiram beege na no ojier lwaaki, ni beege na pïëmö thuwø ki Modhe ka Aran, ni geno dwätö ki Köra ki jiye kanya pïëmge ki Wuuö Jwøk.",
                    "ID": "9"
                },
                {
                    "text": "'Ba kar kaace ŋøøm apääö ki dïge, ni put geni ki Köra mwøny karge bëët, ni thøw jøøa cääthge ki geni thuwø, ni beeye kanya ö maaci na thöör jøøa näk dïpe ariiø ki pïërabïïc. Ni tïm gïnögø na pwöc mo teek.",
                    "ID": "10"
                },
                {
                    "text": "'Ba wäät Köra kär thøw.",
                    "ID": "11"
                },
                {
                    "text": "'Ba dhøk uudi mo wäät Cimien beege dhi øt Nemuel, ki dhi øt Jamin, ki dhi øt Jaakin,",
                    "ID": "12"
                },
                {
                    "text": "ki dhi øt Dheera, ki dhi øt Caul.",
                    "ID": "13"
                },
                {
                    "text": "Moøgø beege dhøk uudi mo wäät Cimien, ni kwäänge beege jiy ma kume ma pïërariiø kurriiø ki dïpe ariiø.",
                    "ID": "14"
                },
                {
                    "text": "'Ba dhøk uudi mo wäät Gaat beege dhi øt Dhipön, ki dhi øt Agi, ki dhi øt Cuni,",
                    "ID": "15"
                },
                {
                    "text": "ki dhi øt Odheni, ki dhi øt Ëri,",
                    "ID": "16"
                },
                {
                    "text": "ki dhi øt Arödi, ki dhi øt Arëli.",
                    "ID": "17"
                },
                {
                    "text": "Moøgø beege dhøk uudi mo wäät Gaat, ni kwäänge beege jiy ma kume ma pïëraŋween ki dïpe abïïc.",
                    "ID": "18"
                },
                {
                    "text": "'Ba wäät Juuda moa dïkwøŋ na thøø yi ŋööm Keenan beege Er ki Önan.",
                    "ID": "19"
                },
                {
                    "text": "'Ba dhøk uudi mo wäät Juuda møga  beege dhi øt Ceela, ki dhi øt Peereth, ki dhi øt Dheera.",
                    "ID": "20"
                },
                {
                    "text": "Ni dhøk uudi mo wäät Peereth beege dhi øt Eedharan, ki dhi øt Amul.",
                    "ID": "21"
                },
                {
                    "text": "Moøgø beege dhøk uudi mo wäät Juuda, ni kwäänge beege jiy ma kume ma pïërabïriiø ka abïciel ki dïpe abïïc.",
                    "ID": "22"
                },
                {
                    "text": "'Ba dhøk uudi mo wäät Icakar beege dhi øt Töla, ki dhi øt Puwa,",
                    "ID": "23"
                },
                {
                    "text": "ki dhi øt Jacup, ki dhi øt Cimrön.",
                    "ID": "24"
                },
                {
                    "text": "Moøgø beege dhøk uudi mo wäät Icakar, ni kwäänge beege jiy ma kume ma pïërabïciel kurŋween ki dïpe adäk.",
                    "ID": "25"
                },
                {
                    "text": "'Ba dhøk uudi mo wäät Dhebulan beege dhi øt Cërët, ki dhi øt Ëlön, ki dhi øt Jaalël.",
                    "ID": "26"
                },
                {
                    "text": "Moøgø beege dhøk uudi mo wäät Dhebulan, ni kwäänge beege jiy ma kume ma pïërabïciel ki dïpe abïïc.",
                    "ID": "27"
                },
                {
                    "text": "Wäät Jocep beege Maneeca ki Ipariem.",
                    "ID": "28"
                },
                {
                    "text": "'Ba dhi øtø mar o Maneeca beeye dhi øt Makir. Ni Makir beeye wää Geläti, ni beeye Gelät na käl dhi øt Geläti ree.",
                    "ID": "29"
                },
                {
                    "text": "Ni dhøk uudi mo wäät Gelät beege dhi øt Iedher, ki dhi øt Këlëk,",
                    "ID": "30"
                },
                {
                    "text": "ki dhi øt Aciriel, ki dhi øt Cekam,",
                    "ID": "31"
                },
                {
                    "text": "ki dhi øt Cemida, ki dhi øt Ëpër.",
                    "ID": "32"
                },
                {
                    "text": "'Ba Dhilöpat wär Ëpër jïre bäŋ obwöre ma cwøw, 'ba obwöre moa en jïre beege mään keerge. Ni nyeŋ nyïï Dhilöpat beege Maala, ki Nöa, ko Okila, ki Milka, ki Tirja.",
                    "ID": "33"
                },
                {
                    "text": "'Ba kwään jiy mo dhøk uudi mo wäät Maneeca beege jiy ma kume ma pïërabïïc kurriiø ki dïpe abïriiø.",
                    "ID": "34"
                },
                {
                    "text": "'Ba dhøk uudi mo wäät Ipariem beege dhi øt Cuthula, ki dhi øt Bëkër, ki dhi øt Taan.",
                    "ID": "35"
                },
                {
                    "text": "Ni dhi øtø mar o Cuthula beeye dhi øt Iran.",
                    "ID": "36"
                },
                {
                    "text": "Moøgø beege dhøk uudi mo wäät Ipariem, ni kwäänge beege jiy ma kume ma pïëradäk kurriiø ki dïpe abïïc. 'Ba nyïïkwaac Jocep bëët ki køør dhøk uudi mo wäät Maneeca ki wäät Ipariem beege yøøgø.",
                    "ID": "37"
                },
                {
                    "text": "'Ba dhøk uudi mo wäät Benjamen beege dhi øt Bëla, ki dhi øt Acbël, ki dhi øt Akiram,",
                    "ID": "38"
                },
                {
                    "text": "ki dhi øt Cupam, ki dhi øt Upim.",
                    "ID": "39"
                },
                {
                    "text": "Ni dhøk uudi mo wäät Bëla beege dhi øt Art ki dhi øt Neeman.",
                    "ID": "40"
                },
                {
                    "text": "Moøgø beege dhøk uudi mo wäät Benjamen, ni kwäänge beege jiy ma kume ma pïëraŋween kurbïïc ki dïpe abïciel.",
                    "ID": "41"
                },
                {
                    "text": "'Ba dhi øtø mar o Daan beeye dhi øt Cuam. Moøgø beege tuuŋ Daan ki køør dhi øtø marge.",
                    "ID": "42"
                },
                {
                    "text": "Dhi øt Cuam bäre ki køør kwäänö marge beege jiy ma kume ma pïërabïciel kurŋween ki dïpe aŋween.",
                    "ID": "43"
                },
                {
                    "text": "'Ba dhøk uudi mo wäät Acer beege dhi øt Yimna, ki dhi øt Yecuwi, ki dhi øt Beria.",
                    "ID": "44"
                },
                {
                    "text": "Ni dhøk uudi mo wäät Beria beege dhi øt Eber ki dhi øt Melkiël.",
                    "ID": "45"
                },
                {
                    "text": "'Ba nyeŋ nya Acer beeye Cëëra.",
                    "ID": "46"
                },
                {
                    "text": "Moøgø beege dhøk uudi mo wäät Acer, ni kwäänge beege jiy ma kume ma pïërabïïc kurdäk ki dïpe aŋween.",
                    "ID": "47"
                },
                {
                    "text": "'Ba dhøk uudi mo wäät Naptali beege dhi øt Jaadhël, ki dhi øt Guni,",
                    "ID": "48"
                },
                {
                    "text": "ki dhi øt Jedher, ki dhi øt Cilëm.",
                    "ID": "49"
                },
                {
                    "text": "Moøgø beege dhøk uudi mo wäät Naptali, ni kwäänge beege jiy ma kume ma pïëraŋween kurbïïc ki dïpe aŋween.",
                    "ID": "50"
                },
                {
                    "text": "'Ba jø Icriel moa kwaan bëët beege jiy ma kume ma dïpe abïciel ka aciel, ki dïpe abïriiø ki pïëradäk.",
                    "ID": "51"
                },
                {
                    "text": "Køøre Wuuö Jwøk acäänö ki Modhe, ni kööe,",
                    "ID": "52"
                },
                {
                    "text": "ni «Ŋøøm opääŋŋï jï jøøi ki køør kwäänge na ŋøøpo dööŋ jïge.",
                    "ID": "53"
                },
                {
                    "text": "Ŋøøm wär meetï jï tuuŋ mana päl, ni cïpï ki mo thiinh jï tuuŋ mana thiinh. Tuuŋ man nø doo mooø ki ŋøøm ki køør kwäänge, nee bëëde na marge.",
                    "ID": "54"
                },
                {
                    "text": "'Ba ŋøøm doo pääŋŋö ki køør ŋïïce mo wø tïïc ki ri kwääk ki baw, ni tuuŋ man nø doo jïtö ki køør nyeŋ kwarge.",
                    "ID": "55"
                },
                {
                    "text": "Ŋöömmo dööŋ jï jø Icriel doo pääŋŋö yïthakic tuŋi moa døøŋŋø ki moa therø ki køør ŋïïce moøgø.»",
                    "ID": "56"
                },
                {
                    "text": "'Ba kwään jø tuuŋ Libay ki køør dhøk uudi moge beege dhi øt Gërcön, ki dhi øt Kät, ki dhi øt Mërari.",
                    "ID": "57"
                },
                {
                    "text": "Ni dhøk uudi mo nyïïkwaac Libay beege dhi øt Löbeni, ki dhi øt Keeprön, ki dhi øt Maali, ki dhi øt Muci, ki dhi øt Köra.  'Ba Kät beeye kwar Amram.",
                    "ID": "58"
                },
                {
                    "text": "Ni nyeŋ cï Amram beeye Jökabit, ni beeye nyi jø Libay, mana lwaarø ki gø Ijep. Ni ö eni ni nyööte ka Amram ko obwöre adäk, ni beege Aran, ki Modhe, ki cöökge ma Mariyam na näk dhaagø.",
                    "ID": "59"
                },
                {
                    "text": "Ni ö Aranni ni nywøl Nadap, ka Abiyu, ki Eliedhar, ki Itamer.",
                    "ID": "60"
                },
                {
                    "text": "'Ba Nadap ka Abiyu athøw kanya cïpge maac nyïm Wuuö Jwøk ki jöö mo patha kare.",
                    "ID": "61"
                },
                {
                    "text": "'Ba kwään nyïïkwaac Libay moa näk cwøw bëët moa näk jïge da dwäde oceele këël mo kaala dwäde oceele beege jiy ma kume ma pïërariiø kurdäk. 'Ba ge kär kwaan ri jø Icriel møga, kiper na bäŋe ŋøøm mo ocïbö na ŋøøm mo dööŋ jïge dï jø Icriel.",
                    "ID": "62"
                },
                {
                    "text": "'Ba moøgø beege jiy moa kwaan Modhe ki Eliedhar na näk Kwääy Lam Mana Dwøŋ, ni beeye kanya kwaan jø Icriel moa näk cwøw pwöl Möap na en buut Naam Jördan na näk dïët ki Jerikö.",
                    "ID": "63"
                },
                {
                    "text": "'Ba yïthakic jøøgø, bäŋ dïcwøø aciel mo odööŋ ni kwøw røk jøøa kwaan Modhe ka Aran na näk Kwääy Lam Mana Dwøŋ, kanya kwøŋge jø Icriel moa näk cwøw kwaan dï paap Caynay.",
                    "ID": "64"
                },
                {
                    "text": "Kiper onø caan Wuuö Jwøki jïge ni ge doo thøw dï paap. Bäŋ dïcwøø aciel mo odööŋ rege ni kwøw; 'ba beeye Kalëp o Jöpöni, ki Jøcua o Nun keerge na dööŋ.",
                    "ID": "65"
                }
            ]
        },
        {
            "ID": "OT:NUM.27",
            "name": "Kwään Jiy 27",
            "text": [
                {
                    "title": "Luum Løøk Mar Nyïï Dhilöpat Kiper Ŋøøm Moa Doo Cïbö Ki Nyeŋ Wääge",
                    "text": "Køøre nyïï Dhilöpat wär Ëpër gena nyänh buut Modhe; 'ba Ëpër beeye o Gelät, ni Gelät beeye o Makir, ni Makir beeye o Maneeca, na käl dhi øt Maneeca o Jocep. 'Ba nyeŋ nyïï Dhilöpat beege Maala, ki Nöa, ko Okila, ki Milka, ki Tirja.",
                    "ID": "1",
                    "reference":"(Kwään Jiy 36:1-12)"
                },
                {
                    "text": "Ni ö nyïï Dhilöpati ni cuŋge dho oduŋkaany røømmø nyïm Modhe, ki Eliedhar na näk Kwääy Lam Mana Dwøŋ, ki dïbwöthe, këël acooŋa bäre, ni köge,",
                    "ID": "2"
                },
                {
                    "text": "ni «Wääwa athøw dï paap, ni eni ba en yïthakic jøøa dwätö na cäädhö ki Köra na thïïŋ dëëtge dëër Wuuö Jwøk; 'ba eni thøw ka raay moe keere, ni bäŋ obwöre mo cwøw jïre.",
                    "ID": "3"
                },
                {
                    "text": "?Aŋø ni tïme ni nyeŋ wääwa rwäänyö dï tuuŋge en? ?Beeye kiper na bäŋe obwöre ma cwøw jïre? Ŋøøm moa doo mëëk wääwa wär mëëk waani nee tïme na kurwa dï tuuŋ wääwa.»",
                    "ID": "4"
                },
                {
                    "text": "Køøre Modhe luum nyïï Dhilöpat abwøth nyïm Wuuö Jwøk.",
                    "ID": "5"
                },
                {
                    "text": "'Ba Wuuö Jwøk aköö jï Modhe,",
                    "ID": "6"
                },
                {
                    "text": "ni «Mar nyïï Dhilöpat beeye kare. Ge diï mooø ki kurge na ŋøøm mo dööŋ jïge yïthakic tuuŋ wääge, ni wëëgï ŋøøm geni moa doo cïbö jï wääge na ŋøøm mo wø dööŋ.",
                    "ID": "7"
                },
                {
                    "text": "«'Ba caanï jï jø Icriel, ‹Ni näk mo dhaanhø thøw ni bäŋ wääde, ŋøøm moe doo dööŋ jï nyaare.",
                    "ID": "8"
                },
                {
                    "text": "Ni näk mo bäŋ nyaare, ŋøøm moe doo dööŋ jï nyïïmenni moa näk cwøw.",
                    "ID": "9"
                },
                {
                    "text": "'Ba ni näk mo bäŋ nyïïmenni, ŋøøm moe doo dööŋ jï nyïïmii wänni moa näk cwøw.",
                    "ID": "10"
                },
                {
                    "text": "Ni näk mo bäŋ nyïïmii wänni, ŋøøm moe doo dööŋ jï tuuŋge mana kare cään ki dhi øtø mare, ni tïme na mare. 'Ba gïnögø obëëdö na ciik jï jø Icriel, kaawat mana köömma ïïni, a na Wuuö Jwøk.› » ",
                    "ID": "11"
                },
                {
                    "title": "Kanya Ö Jwøki Na Jier Jøcua Nee Ci Kar Modhe Na Dïbwödhi",
                    "text": "Køøre Wuuö Jwøk aköö jï Modhe, ni «Ci bäät kïdi man na cwøl na Abarim en, ni neenï ŋöömma cïba jï jø Icriel.",
                    "ID": "12"
                },
                {
                    "text": "'Ba kanyo nø neenï gø, ïïno thøw ni läpï køør jø pou, kaawat mana ö coku ma Aran na läp køørge;",
                    "ID": "13"
                },
                {
                    "text": "kiper kanya pïëm lwaaki ki aani dï paap Dhïn kar pï Meriba na en Kadëc, uuni luubö mara adhallu, ni käru a tïïö naa ena kur keera nyïm lwaak bäre.»",
                    "ID": "14"
                },
                {
                    "text": "Køøre Modhe aköö jï Wuuö Jwøk,",
                    "ID": "15"
                },
                {
                    "text": "ni «Ï na Wuuö Jwøk, na näk Jwø jwïëy mo jiy bëët, ï doo jëëtö ki dhaanhø mo käär lwaak man,",
                    "ID": "16"
                },
                {
                    "text": "ŋat mo løny jïre ki  man bwödhe nyïmge, ni tïïe bëët moo tïïc lwaa Icrielli ena cere, kiper nee lwaak marï, ï na Wuuö Jwøk, nee ba bëëtge kaamar dïëk mo bäŋ dïkwääy jïge.»",
                    "ID": "17"
                },
                {
                    "text": "Køøre Wuuö Jwøk aköö jï Modhe, ni «Lwør Jøcua o Nun, ni beeye dhaanhø mo Jwïëc Jwøk ena bääte, ni cïbï ceŋŋï bääte,",
                    "ID": "18"
                },
                {
                    "text": "ni thïïŋï eni nyïm Eliedhar na näk Kwääy Lam Mana Dwøŋ, nyïm lwaak bäre, ni köömmï eni ni nëënö jïge bëët.",
                    "ID": "19"
                },
                {
                    "text": "Ni cïpï thääŋ teek marï jïre, nee dwøre wïny lwaa Icrielli bäre.",
                    "ID": "20"
                },
                {
                    "text": "'Ba eni na Jøcua enø, wär cuŋŋe nyïm Eliedhar na näk Kwääy Lam Mana Dwøŋ, ni ö Eliedharri ni pëëny aani kiper Jøcua, ni ŋøla luup kipere ki køør gïna cwøl no Urim. 'Ba Jøcua ki lwaa Icriel bäre jammi bëët dige tïïö ki køør dwør Eliedhar.»",
                    "ID": "21",
                    "comment":"Urim beeye gïn ma nyuudhi mo luup ŋøl ka køøre."
                },
                {
                    "text": "Ni ö Modhe ni tïïc gïïa caan jïre kaawat mana ö Wuuö Jwøki na kööm eni, ni lwør Jøcua ni thïïŋ gø nyïm Eliedhar na näk Kwääy Lam Mana Dwøŋ, nyïm lwaak bäre.",
                    "ID": "22"
                },
                {
                    "text": "Køøre Modhe ceŋŋe acïp bäät Jøcua ni kööm gø, kaawat mana ö Wuuö Jwøki na kööm eni.",
                    "ID": "23"
                }
            ]
        },
        {
            "ID": "OT:NUM.28",
            "name": "Kwään Jiy 28",
            "text": [
                {
                    "title": "Ciik Kiper Olämme Mo Wø Cïp ki Yïth Cääŋŋe Bëët ",
                    "text": "Køøre Wuuö Jwøk jø Icriel aköömme ki køør dwøl mana caane jï Modhe, ni kööe,",
                    "ID": "1"
                },
                {
                    "text": "ni «Gwøgu rou ki man cïpu olämme jïra ki kwöra näk owäŋŋö, ni beeye caammi mo wø cïp jïra no olämme mo wø waaŋ ki maac, na ŋwäänyge met.»",
                    "ID": "2"
                },
                {
                    "text": "Ni cäŋ köö, no «Olämme mo wø waaŋ moo cïpu jïra, a na Wuuö Jwøk, beege nyïïdïëk ariiø ma rööm ma nyööi mo cwiicge oceele ni bäŋ gïn mo ogwäyö dëëtge. Olämme moøgø dou cïbö cooth ki yïth cääŋŋe bëët, ni man nø waaŋŋa eni bäre.",
                    "ID": "3"
                },
                {
                    "text": "'Ba nyidiel aciel dou cïbö ka amöölla, ni cïpu maya kany wø tïme na abøøya;",
                    "ID": "4"
                },
                {
                    "text": "ni cïpu muuy mar beel thuwø ma møø mo pøøth ma rumi aciel mo lwørra røk rumme apaar moa en yi rumi mana cwøl ni iipa, mo ojääbö ki maaw ma rumme ariiø mo lwørra røk rumme abära moa en yi rumi mana cwøl ni in.",
                    "ID": "5",
                    "comment":"Rumi mana cwøl ni iipa, kanymør röömi ka caapiia. \nRumi mana cwøl ni in, kanymør röömi ka jalöön."
                },
                {
                    "text": "Moøgø beege olämme moo cïpu cooth ki yïth cääŋŋe bëët no olämme mo wø waaŋ, kaawat mana caani jïïu tier Kïn Caynay, ni beege olämme mo wø waaŋ na ŋwäänyge met, ni waaŋŋa jïra, a na Wuuö Jwøk.",
                    "ID": "6"
                },
                {
                    "text": "'Ba muuy mar køøŋø dou tïïö na rumme ariiø mo lwørra røk rumme abära moa en yi rumi mana cwøl ni in kiper nyidiel aciel man nø, ni kønynyï køøŋŋøgø piny kar lam mana en kur keere jïra, a na Wuuö Jwøk.",
                    "ID": "7"
                },
                {
                    "text": "Køøre nyidiel maya wär cïpu kany wø päth cäŋŋi, ni cïpu muuy mar møk beel ki muuy mar køøŋø kaawat mana tïïyu ka amöölla, ni beeye olämi man wø waaŋ na ŋwäänynye met jïra, a na Wuuö Jwøk. ",
                    "ID": "8"
                },
                {
                    "title": "Ciik Kiper Olämme Mo Wø Cïp Cooth Ki Cäŋ Jwömö",
                    "text": "«'Ba ki cäŋ jwömö nyïïdïëk ariiø ma rööm ma nyööi mo cwiicge oceele ni bäŋ gïn mo ogwäyö rege wär cïpu no olämme, ki møø mo pøøth ma rumme ariiø ki røk rumme apaar moa en yi rumi mana cwøl ni iipa, mo ojääbö ki maaw, na muuy mar beel, ki muuy thuwø mar køøŋø.",
                    "ID": "9"
                },
                {
                    "text": "Manøgø beeye olämi man wø waaŋ bäre mano cïp kiper cäŋ jwömö, ni meedu gø bäät olämme mo wø waaŋ cooth ki yïth cääŋŋe bëët ni wø cïp na aciel ki muuce mo kwøŋ. ",
                    "ID": "10"
                },
                {
                    "title": "Ciik Kiper Olämme Mo Wø Cïp Cooth Kany Wø Päär Dwääyi",
                    "text": "«'Ba kany wø päär dwääyi cooth, u doo cïpö ko olämi man wø waaŋ bare  jïra, a na Wuuö Jwøk, ni beege rwädhe ariiø mo therø, ki nywø røømmø aciel, ki nyïïdïëk abïriiø ma rööm ma nyööi mo cwiicge oceele mo bäŋ gïn mo ogwäyö dëëtge.",
                    "ID": "11"
                },
                {
                    "text": "Ni cïpu ki møø mo pøøth thuwø ma rumme adäk ki røk rumme apaar moa en yi rumi mana cwøl ni iipa, mo ojääbö ki maaw, na muuy mar beel kiper rwaath aciel man nø; ni cïpu ki møø mo pøøth ma rumme ariiø ki røk rumme apaar, mo ojääbö ki maaw na muuy mar beel kiper nywø røømmø;",
                    "ID": "12"
                },
                {
                    "text": "ni cïpu ki møø mo pøøth ma rumi aciel ki røk rumme apaar, mo ojääbö ki maaw na muuy mar beel kiper nyirøømmø aciel man nø. Moøgø beege olämme mo wø waaŋ na ŋwäänyge met, ni waaŋŋa jïra, a na Wuuö Jwøk.",
                    "ID": "13"
                },
                {
                    "text": "'Ba muuy mar køøŋø dou tïïö na rumme aŋween ki røk rumme abära moa en yi rumi mana cwøl ni in kiper rwaath aciel man nø, ki rumme adäk ki røk rumme abära kiper nywø røømmø, ki rumme ariiø ki røk rumme abära kiper nyirøømmø aciel man nø. Manøgø beeye olämi man wø waaŋ kany wø päär dwääyi man nø ki yi cwiir bäre.",
                    "ID": "14"
                },
                {
                    "text": "Køøre nø, nywø ateea aciel thuwø dou cïbö no olämi mar wëën raay jïra, a na Wuuö Jwøk, ni meedu gø bäät olämme mo wø waaŋ cooth ki yïth cääŋŋe bëët ni wø cïp na aciel ki muuce mo kwøŋ. ",
                    "ID": "15"
                },
                {
                    "title": "Ciik Kiper Olämme Mo Wø Cïp Cooth Ra Ajwöma Mar Møga Näk Ree Bäŋ Thømmø",
                    "text": "«'Ba kany wø tïm nïr dwääy mana dïkwøŋ na apaar kurŋween, dïcäŋöce beeye ajwöm Cäŋa Pööth Thøøe Yie, ni beeye cäŋ man wø wøørru jïra, a na Wuuö Jwøk.",
                    "ID": "16",
                    "reference":"(Bwøth Wøk 12:14-20; Ciik Kiper Dïlämme 23:4-8)"
                },
                {
                    "text": "Kanyo tïme na nïne apaar kurbïïc mar dwäänögø, wär wø tïme ni da ajwöma; ni ki mano täge dïcäŋögø, muunni mo rege bäŋ thømmø dou camø ki nïne abïriiø.",
                    "ID": "17"
                },
                {
                    "text": "Ki yi cäŋ mana dïkwøŋ wär tïme ni da acooŋa mo ena kur keere; dïcäŋ manøgø bäre u bäŋ doo tïïö ki tïïc mo teek.",
                    "ID": "18"
                },
                {
                    "text": "'Ba wäru cïpu ko olämi mo di waaŋø, ni beeye olämi man wø waaŋ jïra, a na Wuuö Jwøk, ni beege rwädhe ariiø mo therø, ki nywø røømmø aciel, ki nyïïdïëk abïriiø ma rööm ma nyööi mo cwiicge oceele mo bäŋ gïn mo ogwäyö dëëtge.",
                    "ID": "19"
                },
                {
                    "text": "'Ba muuy mar beel thuwø, ni beeye møø mo pøøth mo ojääbö ki maaw, wär cïpu ki lääy moøgø na aciel, ni møø mano cïpu beege rumme adäk ki røk rumme apaar moa en yi rumi mana cwøl ni iipa kiper rwaath aciel man nø, ki rumme ariiø kiper nywø røømmø,",
                    "ID": "20"
                },
                {
                    "text": "ki rumi aciel kiper nyidiel aciel man nø røk moa na abïriiø.",
                    "ID": "21"
                },
                {
                    "text": "Køøre nø, nywø ateea aciel thuwø dou cïbö no olämi mar wëën raay, nee tïme no okïdi kiperu.",
                    "ID": "22"
                },
                {
                    "text": "Moøgø dou cïbö ni meedu geni bäät olämme mo wø waaŋ ni wø cïpu ka amöölla cooth ki yïth cääŋŋe bëët.",
                    "ID": "23"
                },
                {
                    "text": "Wäru cïpu thuwø ko olämme mo teeŋ moøgø ki yïth cääŋŋe bëët kiper nïne abïriiø, ni beeye cam mo di waaŋø mo ŋwäänynye met jïra, a na Wuuö Jwøk. Moøgø doo cïbö ni meedu geni bäät olämme mo wø waaŋ cooth ki yïth cääŋŋe bëët ni wø cïp na aciel ki muuce mo kwøŋ.",
                    "ID": "24"
                },
                {
                    "text": "Køøre ri bïriet nïne u doo jïtö ka acooŋa mo ena kur keere, nou ba doo tïïö ki tïïc mo teek dïcäŋögø. ",
                    "ID": "25"
                },
                {
                    "title": "Ciik Kiper Olämme Mo Wø Cïp Cooth Ra Ajwöma Man Wø Wøør Køør Juu Abïriiø",
                    "text": "«'Ba dïcäŋo tïïyu Ajwöma Man Wø Wøør Køør Juu Abïriiø, kany wø cïpu yie ki muuy mar beel mar caammi moa nyärö jïra, a na Wuuö Jwøk, u doo jïtö ka acooŋa mo ena kur keere, nou ba doo tïïö ki tïïc mo teek.",
                    "ID": "26",
                    "reference":"(Ciik Kiper Dïlämme 23:15-21; Tiet Ciik 16:9-12)"
                },
                {
                    "text": "'Ba  wäru cïpu ko olämi man wø waaŋ bäre na gïn mo ŋwäänynye met jïra, a na Wuuö Jwøk, ni beege rwädhe ariiø mo therø, ki nywø røømmø aciel, ki nyïïdïëk abïriiø ma rööm ma nyööi mo cwiicge oceele.",
                    "ID": "27"
                },
                {
                    "text": "'Ba muuy mar beel, ni beeye møø mo pøøth mo ojääbö ki maaw, wär cïpu ki lääy moøgø na aciel, ni møø mano cïpu beege rumme adäk ki røk rumme apaar moa en yi rumi mana cwøl ni iipa kiper rwaath aciel man nø, ki rumme ariiø kiper nywø røømmø,",
                    "ID": "28"
                },
                {
                    "text": "ki rumi aciel kiper nyidiel aciel man nø røk moa na abïriiø.",
                    "ID": "29"
                },
                {
                    "text": "Køøre nø, nywø ateea aciel thuwø dou cïbö, nee tïme no okïdi kiperu.",
                    "ID": "30"
                },
                {
                    "text": "Moøgø wär cïpu na aciel ki muuy mar køøŋø, ni meedu geni bäät olämme mo wø waaŋ cooth ki yïth cääŋŋe bëët ni wø cïp na aciel ki muuce mo beel. Lääy moøgø wär näk bäŋ gïn mo ogwäyö dëëtge.",
                    "ID": "31"
                }
            ]
        },
        {
            "ID": "OT:NUM.29",
            "name": "Kwään Jiy 29",
            "text": [
                {
                    "title": "Ciik Kiper Olämme Mo Wø Cïp Ra Ajwöma Man Wø Kooth Tuŋi Yie",
                    "text": "«'Ba ki yi cäŋ mana dïkwøŋ mar bïriet dwäde, u doo jïtö ka acooŋa mo ena kur keere, nou ba doo tïïö ki tïïc mo teek. 'Ba dïcäŋ manøgø doo tïmö ni beeye cäŋ mano køthu tuŋi yie.",
                    "ID": "1",
                    "reference":"(Ciik Kiper Dïlämme 23:23-25)"
                },
                {
                    "text": "'Ba u doo cïpö ko olämi man wø waaŋ bäre na ŋwäänynye met jïra, a na Wuuö Jwøk, ni beeye rwaath aciel, ki nywø røømmø aciel, ki nyïïdïëk abïriiø ma rööm ma nyööi mo cwiicge oceele mo bäŋ gïn mo ogwäyö dëëtge.",
                    "ID": "2"
                },
                {
                    "text": "Muuy mar beel thuwø, ni beeye møø mo pøøth mo ojääbö ki maaw, wär cïpu ki lääy moøgø na aciel, ni møø mano cïpu beege rumme adäk ki røk rumme apaar moa en yi rumi mana cwøl ni iipa kiper rwaath, ki rumme ariiø kiper nywø røømmø,",
                    "ID": "3"
                },
                {
                    "text": "ki rumi aciel kiper nyirøømmø aciel man nø røk moa na abïriiø.",
                    "ID": "4"
                },
                {
                    "text": "Køøre nø, nywø ateea aciel thuwø dou cïbö no olämi mar wëën raay, nee tïme no okïdi kiperu,",
                    "ID": "5"
                },
                {
                    "text": "ni meedu olämi manøgø bäät olämme mo wø waaŋ kany wø päär dwääyi cooth, ki mo wø waaŋ cooth ki yïth cääŋŋe bëët, no olämme moøgø bëët cïp na aciel ki muuce mo beel ki muuce mo kwøŋ; ni beege mo wø cïpu ki køør mana no ocaanø kiperge, ni geno olämme mo wø waaŋ na ŋwäänyge met jïra, a na Wuuö Jwøk. ",
                    "ID": "6"
                },
                {
                    "title": "Ciik Kiper Olämme Mo Wø Cïp Yi Cäŋ Man Wø Tïïc Okïdi Yie",
                    "text": "«'Ba ki ri paac nïne mar bïriet dwäde, u doo jïtö ka acooŋa mo ena kur keere, ni dwøgu dëëtu piny, ni bäŋe tïïc mo tïïyu.",
                    "ID": "7",
                    "reference":"(Ciik Kiper Dïlämme 16:2-34; 23:26-32)"
                },
                {
                    "text": "'Ba wäru cïpu ko olämi man wø waaŋ na ŋwäänynye met jïra, a na Wuuö Jwøk, ni beeye rwaath aciel, ki nywø røømmø aciel, ki nyïïdïëk abïriiø ma rööm ma nyööi mo cwiicge oceele mo bäŋ gïn mo ogwäyö dëëtge.",
                    "ID": "8"
                },
                {
                    "text": "Muuy mar beel thuwø, ni beeye møø mo pøøth mo ojääbö ki maaw, wär cïpu ki lääy moøgø na aciel, ni møø mano cïpu beege rumme adäk ki røk rumme apaar moa en yi rumi mana cwøl ni iipa kiper rwaath, ki rumme ariiø kiper nywø røømmø,",
                    "ID": "9"
                },
                {
                    "text": "ki rumi aciel kiper nyirøømmø aciel man nø røk moa na abïriiø.",
                    "ID": "10"
                },
                {
                    "text": "Køøre nø, nywø ateea aciel thuwø dou cïbö no olämi mar wëën raay. Moøgø dou cïbö ni meedu geni bäät olämi mar wëën raay mana no okïdi, ko olämme mo wø waaŋ cooth, ni wø cïp na aciel ki muuce mo beel ki mo kwøŋ. ",
                    "ID": "11"
                },
                {
                    "title": "Ciik Kiper Olämme Mo Wø Cïp Ra Ajwöma Man Wø Wøør Ni Jøw Bëëdö Yïth Abïle",
                    "text": "«'Ba kany wø tïm nïr dwääy mar bïriet dwäde na apaar kurbïïc, u doo cäŋa jïtö ka acooŋa mo ena kur keere, nou ba doo tïïö ki tïïc mo teek; 'ba u doo tïïö  ka ajwöma ni gwøgu gø na mara, a na Wuuö Jwøk, ki nïne abïriiø.",
                    "ID": "12",
                    "reference":"(Ciik Kiper Dïlämme 23:33-44; Tiet Ciik 16:13-17)"
                },
                {
                    "text": "'Ba u doo cïpö ko olämi man wø waaŋ, ni beeye olämi mo di waaŋø mo ŋwäänynye met jïra, a na Wuuö Jwøk, ni beege rwädhe apaar kurdäk mo therø, ki nyöök rööm ariiø, ki nyïïdïëk apaar kurŋween ma rööm ma nyööi mo cwiicge oceele, mo bäŋ gïn mo ogwäyö rege.",
                    "ID": "13"
                },
                {
                    "text": "'Ba muuy mar beel thuwø, ni beeye møø mo pøøth mo ojääbö ki maaw, wär cïpu ki lääy moøgø na aciel, ni møø mano cïpu beege rumme adäk ki røk rumme apaar moa en yi rumi mana cwøl ni iipa kiper rwaath aciel man nø røk moa na apaar kurdäk, ki rumme ariiø kiper nywø røømmø man nø,",
                    "ID": "14"
                },
                {
                    "text": "ki rumi aciel kiper nyirøømmø aciel man nø røk moa na apaar kurŋween.",
                    "ID": "15"
                },
                {
                    "text": "Køøre nø, nywø ateea aciel thuwø dou cïbö no olämi mar wëën raay, ni meedu gø bäät olämme mo wø waaŋ cooth, ni wø cïp na aciel ki muuce mo beel ki mo kwøŋ.",
                    "ID": "16"
                },
                {
                    "text": "«'Ba ki ri riet nïne wäru cïpu ki rwädhe apaar kurriiø mo therø, ki nyöök rööm ariiø, ki nyïïdïëk apaar kurŋween ma rööm ma nyööi mo cwiicge oceele, mo bäŋ gïn mo ogwäyö dëëtge.",
                    "ID": "17"
                },
                {
                    "text": "Ni cïpu muuy mar beel ki muuy mar køøŋ nyïïomøki thuwø kiper rwädhe, ki nyöök rööm, ki nyïïrööm ki køør kwäänge, kaawat mana caani.",
                    "ID": "18"
                },
                {
                    "text": "Køøre nø, nywø ateea aciel thuwø wär cïpu no olämi mar wëën raay, ni meedu gø bäät olämme mo wø waaŋ cooth, ni wø cïp na aciel ki muuce mo beel ki mo kwøŋ.",
                    "ID": "19"
                },
                {
                    "text": "«'Ba ki ri dää nïne wäru cïpu ki rwädhe apaar kurciel mo therø, ki nyöök rööm ariiø, ki nyïïdïëk apaar kurŋween ma rööm ma nyööi mo cwiicge oceele, mo bäŋ gïn mo ogwäyö dëëtge.",
                    "ID": "20"
                },
                {
                    "text": "Ni cïpu muuy mar beel ki muuy mar køøŋ nyïïomøki thuwø kiper rwädhe, ki nyöök rööm, ki nyïïrööm ki køør kwäänge, kaawat mana caani.",
                    "ID": "21"
                },
                {
                    "text": "Køøre nø, nywø ateea aciel thuwø wär cïpu no olämi mar wëën raay, ni meedu gø bäät olämme mo wø waaŋ cooth, ni wø cïp na aciel ki muuce mo beel ki mo kwøŋ.",
                    "ID": "22"
                },
                {
                    "text": "«'Ba ki ri ŋweer nïne wäru cïpu ki rwädhe apaar mo therø, ki nyöök rööm ariiø, ki nyïïdïëk apaar kurŋween ma rööm ma nyööi mo cwiicge oceele, mo bäŋ gïn mo ogwäyö dëëtge.",
                    "ID": "23"
                },
                {
                    "text": "Ni cïpu muuy mar beel ki muuy mar køøŋ nyïïomøki thuwø kiper rwädhe, ki nyöök rööm, ki nyïïrööm ki køør kwäänge, kaawat mana caani.",
                    "ID": "24"
                },
                {
                    "text": "Køøre nø, nywø ateea aciel thuwø wär cïpu no olämi mar wëën raay, ni meedu gø bäät olämme mo wø waaŋ cooth, ni wø cïp na aciel ki muuce mo beel ki mo kwøŋ.",
                    "ID": "25"
                },
                {
                    "text": "«'Ba ki ri bïï nïne wäru cïpu ki rwädhe abïŋween mo therø, ki nyöök rööm ariiø, ki nyïïdïëk apaar kurŋween ma rööm ma nyööi mo cwiicge oceele, mo bäŋ gïn mo ogwäyö dëëtge.",
                    "ID": "26"
                },
                {
                    "text": "Ni cïpu muuy mar beel ki muuy mar køøŋ nyïïomøki thuwø kiper rwädhe, ki nyöök rööm, ki nyïïrööm ki køør kwäänge, kaawat mana caani.",
                    "ID": "27"
                },
                {
                    "text": "Køøre nø, nywø ateea aciel thuwø wär cïpu no olämi mar wëën raay, ni meedu olämi manøgø bäät olämme mo wø waaŋ cooth, ni wø cïp na aciel ki muuce mo beel ki mo kwøŋ.",
                    "ID": "28"
                },
                {
                    "text": "«'Ba ki ri bïcier nïne wäru cïpu ki rwädhe abära mo therø, ki nyöök rööm ariiø, ki nyïïdïëk apaar kurŋween ma rööm ma nyööi mo cwiicge oceele, mo bäŋ gïn mo ogwäyö dëëtge.",
                    "ID": "29"
                },
                {
                    "text": "Ni cïpu muuy mar beel ki muuy mar køøŋ nyïïomøki thuwø kiper rwädhe, ki nyöök rööm, ki nyïïrööm ki køør kwäänge, kaawat mana caani.",
                    "ID": "30"
                },
                {
                    "text": "Køøre nø, nywø ateea aciel thuwø wär cïpu no olämi mar wëën raay, ni meedu olämi manøgø bäät olämme mo wø waaŋ cooth, ni wø cïp na aciel ki muuce mo beel ki mo kwøŋ. ",
                    "ID": "31"
                },
                {
                    "text": "«'Ba ki ri bïriet nïne wäru cïpu ki rwädhe abïriiø mo therø, ki nyöök rööm ariiø, ki nyïïdïëk apaar kurŋween ma rööm ma nyööi mo cwiicge oceele, mo bäŋ gïn mo ogwäyö dëëtge.",
                    "ID": "32"
                },
                {
                    "text": "Ni cïpu muuy mar beel ki muuy mar køøŋ nyïïomøki thuwø kiper rwädhe, ki nyöök rööm, ki nyïïrööm ki køør kwäänge, kaawat mana caani.",
                    "ID": "33"
                },
                {
                    "text": "Køøre nø, nywø ateea aciel thuwø wär cïpu no olämi mar wëën raay, ni meedu gø bäät olämme mo wø waaŋ cooth, ni wø cïp na aciel ki muuce mo beel ki mo kwøŋ.",
                    "ID": "34"
                },
                {
                    "text": "«'Ba ki ri bäc nïne u doo jïtö ka acooŋa mo ena kur keere, nou ba doo tïïö ki tïïc mo teek.",
                    "ID": "35"
                },
                {
                    "text": "'Ba u doo cïpö ko olämi man wø waaŋ, ni beeye olämi mo di waaŋø mo ŋwäänynye met jïra, a na Wuuö Jwøk, ni beeye rwaath aciel, ki nywø røømmø aciel, ki nyïïdïëk abïriiø ma rööm ma nyööi mo cwiicge oceele, mo bäŋ gïn mo ogwäyö dëëtge.",
                    "ID": "36"
                },
                {
                    "text": "Ni cïpu muuy mar beel ki muuy mar køøŋ nyïïomøki thuwø kiper rwaath, ki nywø røømmø, ki nyïïrööm ki køør kwäänge, kaawat mana caani.",
                    "ID": "37"
                },
                {
                    "text": "Køøre nø, nywø ateea aciel thuwø wär cïpu no olämi mar wëën raay, ni meedu gø bäät olämme mo wø waaŋ cooth, ni wø cïp na aciel ki muuce mo beel ki mo kwøŋ.",
                    "ID": "38"
                },
                {
                    "text": "«Gïïögø bëët dou cïbö jïra, a na Wuuö Jwøk, ki yïth kwör ajwöm moa näk ocaanø jïïu, ni beege olämme mo wø waaŋ, ki muuy mar beel, ki muuy mar køøŋ nyïïomøki, ko olämme mou mo wø duunni ki mëër; ni meedu geni bäät olämme mo kööŋ ko olämme mo wø cïpu ki met ec maru.»",
                    "ID": "39"
                },
                {
                    "text": "Køøre Modhe jammi bëët acaane jï jø Icriel kaawat mana köömmi ya Wuuö Jwøki.",
                    "ID": "40"
                }
            ]
        },
        {
            "ID": "OT:NUM.30",
            "name": "Kwään Jiy 30",
            "text": [
                {
                    "title": "Ciik Kiper Kööŋ Ki Lam Røk ",
                    "text": "Køøre Modhe aköö jï wïth tuŋi mo jø Icriel, ni «Mana caan Wuuö Jwøki beeye en:",
                    "ID": "1"
                },
                {
                    "text": "Kany wø näk mo dïcwøø kööŋ ki man cïpe ki gïrpiny jï Wuuö Jwøk, wala lama ree ki gïrpiny, luup moe ba dee wiiø ki man kïth gø bäät tïïc, 'ba gïnöce dee kïtha bäät tïïc kaawat mana ö wøk ki dhee.",
                    "ID": "2"
                },
                {
                    "text": "«'Ba kany wø näk mo dhaagø ma nyakøø mo poot ena po wänni kööŋ ki man cïpe ki gïrpiny jï Wuuö Jwøk, wala lama ree ki gïrpiny,",
                    "ID": "3"
                },
                {
                    "text": "ni näk mo wïny wänni wïnynyö ni lïŋe jaak, gïïa kööŋe kiperge bëët wala moa lam ree ki geni ena bääte.",
                    "ID": "4"
                },
                {
                    "text": "'Ba ni näk mo män wänni mänö dïcäŋo wïny gø, kööŋ mare wala gïna lam ree ki gø tïmö ni ba en bääte këët. Køøre Wuuö Jwøk nyakøønnøgø owëënne, kiper na mäni ya wänni.",
                    "ID": "5"
                },
                {
                    "text": "«'Ba ni näk nyakøønnøgø di nywømø ni gïïa kööŋe kiperge, wala gïïa lam ree ki geni ni wïïe käre caarø, poot ena bääte,",
                    "ID": "6"
                },
                {
                    "text": "ni näk mo wïny cwøre wïnynyö ni lïŋe jaak dïcäŋo wïny gø, gïïa kööŋe kiperge wala gïïa lam ree ki ge ena bääte.",
                    "ID": "7"
                },
                {
                    "text": "'Ba ni näk mo män cwøre mänö dïcäŋo wïny gø, eni raanynya kööŋ mar cïïe, wala gïna lam ree ki gø ni wïïe käre caarø, ni tïme ni ba en bäät cïïe këët. Køøre Wuuö Jwøk dhaaŋŋøgø di wëënnö.",
                    "ID": "8"
                },
                {
                    "text": "«'Ba cï thøø wala dhaagø mo obøth, ni näk mo eni kööŋ wala lama ree ki gïrpiny, gïïa kööŋe kiperge wala gïïa lam ree ki geni bëët ena bääte.",
                    "ID": "9"
                },
                {
                    "text": "«'Ba ni näk dhaagø mo onywømø kööŋ wala lama ree ki gïrpiny,",
                    "ID": "10"
                },
                {
                    "text": "ni näk mo wïny cwøre wïnynyö ni lïŋe jaak, gïïa kööŋe kiperge wala gïïa lam ree ki geni bëët ena bääte.",
                    "ID": "11"
                },
                {
                    "text": "'Ba ni näk mo gïïögø okwier cwøre dïcäŋo wïny gø, kööŋ mare wala gïïa lam ree ki geni tïmö ni ba en bääte këët. Køøre eno wëën Wuuö Jwøki, kiper na ö cwøre na kwier gïïögø.",
                    "ID": "12"
                },
                {
                    "text": "Cø dhaagø jïre da teek ki man jïëc kööŋ wala lam røk, wala ki man kwier kööŋ wala lam røk mana tïïc cïïe.",
                    "ID": "13"
                },
                {
                    "text": "'Ba ni näk mo  dïcwøø lïŋö jaak ki nïne møøk, eni døøya kööŋ mo cïïe wala gïïa lam ree ki geni bëët mo teek. Eni døøya geni mo teek bäät dhaagø mare kiper na lïŋe jaak dïcäŋa wïny gø.",
                    "ID": "14"
                },
                {
                    "text": "'Ba ni näk mo ee wïnynyö ni kwier geni ki køør nïne møøk, ajäla mana doo en bäät cïïe tïmö ni ena bääte.»",
                    "ID": "15"
                },
                {
                    "text": "Moøgø beege ciik kiper kööŋ ki lam røk moa caan Wuuö Jwøki ki dhi Modhe kiper bëët dhaanhø ki cïïe, wala bëët nyakøø ki wänni kanyo poode po wänni.",
                    "ID": "16"
                }
            ]
        },
        {
            "ID": "OT:NUM.31",
            "name": "Kwään Jiy 31",
            "text": [
                {
                    "title": "Kanya Ö Jø Icrielli Na Raanyge Midien Na Bäre ",
                    "text": "Køøre Wuuö Jwøk acäänö ki Modhe, ni kööe,",
                    "ID": "1"
                },
                {
                    "text": "ni «Cool kwör jø Icriel dëët jø Midien; 'ba noo tïme na køøre nø, ïïno thøw, ni läpï køør jø pou.»",
                    "ID": "2",
                    "comment":"Cool kwör jø Icriel dëët jø Midien. Kwaan tiel 25:16-18 kiper tier kwör manøgø nee jootï."
                },
                {
                    "text": "Køøre Modhe acäänö ki jø Icriel, ni kööe, ni «Jiiŋŋu jiy kiper leny, nee maarge cøø ni këëtge ki jø Midien, ni coolge kwör Wuuö Jwøk dëët jø Midien.",
                    "ID": "3"
                },
                {
                    "text": "'Ba u doo jäägö ki jiy ma kuma aciel baŋ leny ki ri tuuŋ man nø røk tuŋi mo jø Icriel.»",
                    "ID": "4"
                },
                {
                    "text": "Køøre jiy ma kume apaar kurriiø moa no ojiiŋŋø kiper leny, acïp, ni beeye kuma aciel ri tuuŋ man nø na cïp røk tuŋi mo jø Icriel bëët.",
                    "ID": "5"
                },
                {
                    "text": "Ni ö Modhe ni jääŋ geni baŋ leny, ni beeye kuma aciel ri tuuŋ man nø, ni jääŋ Piniac wär Eliedhar na näk Kwääy Lam Mana Dwøŋ, ni ci baŋ leny ki geni na aciel, ni japa en kur keerge ki tuŋi mo wø kooth na ŋïï kiper leny di käärö.",
                    "ID": "6"
                },
                {
                    "text": "Køøre gena këëdö ki jø Midien, ni 'näkge cwøw bëët, kaawat mana ö Wuuö Jwøki na kööm Modhe.",
                    "ID": "7"
                },
                {
                    "text": "'Ba nyeye mo Midien moa näk abïïc anäkge ki jøøgø na aciel, ni nyeŋ nyeye moøgø beege Ëwi, ki Rekem, ki Cuur, ki Ur, ki Riba; ni 'näkge Beelam o Beeyör thuwø ko opëëllö.",
                    "ID": "8"
                },
                {
                    "text": "Ni ö jø Icrielli ni makge määr jø Midien ki nyïïge bëët moa therø, ni twierge dhäk ki dïëk ki jammi moge bëët.",
                    "ID": "9"
                },
                {
                    "text": "Ni waaŋge päänye moge kwöra bëëtge yïthge, ki twëëre moge bëët,",
                    "ID": "10"
                },
                {
                    "text": "ni kälge japa twierge, ki jiy ki lääc paac bëët moa makge ki tøŋ.",
                    "ID": "11"
                },
                {
                    "text": "Køøre japa twierge, ki jiy ki lääc paac bëët moa makge, akälge baŋ Modhe ki Eliedhar na näk Kwääy Lam Mana Dwøŋ ki lwaa Icriel bäre, na en twïër yi pwöl Möap buut Naam Jördan na näk dïët ki Jerikö.",
                    "ID": "12"
                },
                {
                    "text": "Køøre Modhe ki Eliedhar na näk Kwääy Lam Mana Dwøŋ, ki dïbwöthe bëët mo lwaa Icriel, aci wøk nee ge røømge ŋää twïër.",
                    "ID": "13"
                },
                {
                    "text": "'Ba kanya ö Modhe na joot geni, ena wëër døc ki kwääc lwaae moa näk dïbwöthe mo ŋati man nø käära jiy ma kuma, ki moa näk ŋati man nø käära jiy ma dïpa, ni beege moa duuö ki baŋ leny bëët.",
                    "ID": "14"
                },
                {
                    "text": "Ni kö Modhe jïge, na «?Aŋø, mään aweyu bëët ni kwøw?",
                    "ID": "15"
                },
                {
                    "text": "Neennu, moi beege mään moa caath køør pwöc Beelam, na wëëk jø Icriel bääyö dëër Wuuö Jwøk, ki køør luubö mana tägö Pëëgör, kanya put ajäl thøø mar Wuuö Jwøk ö bäät jiye.",
                    "ID": "16"
                },
                {
                    "text": "'Ba ennø, 'nägu obwöc cwøw bëët moa therø, ni 'nägu mään bëët thuwø moa näk dëët cwøw ŋäcge.",
                    "ID": "17"
                },
                {
                    "text": "'Ba obwöc mään bëët moa näk dëët cwøw poot kucge, wär weyu ni kwøw jïïu.",
                    "ID": "18"
                },
                {
                    "text": "«Køøre uuni bëët, u no onääö ki jiy, ki u na guun dëët jiy mo othøw, wäru bëëdu wøk ŋää twïër ki nïne abïriiø; ni døøyu dëëtu mo waany, u ki jøøa magu ri leny, ki ri dää nïne ki ri bïriet nïne.",
                    "ID": "19"
                },
                {
                    "text": "'Ba abïïe bëët, ki jammi bëët moa näk tïïc ka pëët lääy, ki jammi bëët moa näk tïïc ka jïëc ateea, ki jammi bëët moa näk tïïc ka jaath, dou døøya mo waany.»",
                    "ID": "20"
                },
                {
                    "text": "Køøre Eliedhar na näk Kwääy Lam Mana Dwøŋ aköö jï jø leny moa aa baŋ leny, ni «Man beeye ciik mana caan Wuuö Jwøki ki dhi Modhe, ena köö, 22-23",
                    "ID": "21"
                },
                {
                    "text": "ni ‹Jammi bëët mo wø dhal maac dou kïth yi maac ni døøyu ge mo waany, kaamar warkey, ki gwel-bïrö, ki nywïënyö ma jwïël, ki nywïënyö jaak, ka athääri, ki nywïënyö ma arecaac. 'Ba gïïögø thuwø doo døøya mo waany ki pï wø døøc jammi mo waany. 'Ba gïïa näk løny ki man waaŋi ya maaci doo kïtha yi pïï.",
                    "ID": "22-23"
                },
                {
                    "text": "Køøre abïïe mou dou penyø ki ri bïriet nïne, ni tïmu nou waany. Køør manøgønø, uuno ö twïër.› » ",
                    "ID": "24"
                },
                {
                    "title": "Kanya Pääŋ Gïïa Mak Ri Leny",
                    "text": "Køøre Wuuö Jwøk acäänö ki Modhe ni kööe,",
                    "ID": "25"
                },
                {
                    "text": "ni «Ïïni ki Eliedhar na näk Kwääy Lam Mana Dwøŋ ki wïth dhøk uudi mo lwaa Icriel, gïïa mak ri leny bëët wär kwaannu, ni beege jiy ki lääc paac bëët.",
                    "ID": "26"
                },
                {
                    "text": "Ni pääŋŋu geni yïthakic jøøa aa baŋ leny ki lwaa Icriel bäre.",
                    "ID": "27"
                },
                {
                    "text": "Ni jwägu jiy moa aa baŋ leny nee japøgø tïmge na 'moa, a na Wuuö Jwøk. U doo lwötö røk jøøa mak, ki røk dhäk ka arëëni ki dïëk, ni lwørru na aciel aciel røk dïpe abïïc moi nø, nee tïmge na 'moa.",
                    "ID": "28"
                },
                {
                    "text": "Lwørru japøgø ri thääŋö mana näk kur jøøa aa baŋ leny, ni cïpu gø jï Eliedhar na näk Kwääy Lam Mana Dwøŋ na muuy jïra, a na Wuuö Jwøk.",
                    "ID": "29"
                },
                {
                    "text": "'Ba ki ri thääŋö mana näk kur jø Icriel møga, u doo lwötö røk jøøa mak, ki røk dhäk ka arëëni ki dïëk ki lääc paac bëët, ni lwørru na aciel aciel røk pïërabïïc moi nø, ni mëëgu geni jø tuuŋ Libay, jøøa näk tïï oduŋkaany Wuuö Jwøk ena ceŋge.»",
                    "ID": "30"
                },
                {
                    "text": "Ni ö Modhe ki Eliedhar na näk Kwääy Lam Mana Dwøŋ ni tïïcge gø kaawat mana ö Wuuö Jwøki na kööm Modhe.",
                    "ID": "31"
                },
                {
                    "text": "'Ba ki røk lääc paac ki jiy bëët moa mak jøøa aa baŋ leny, moa dööŋ na pïï twïër beege dïëk ma kume ma dïpe abïciel ki pïërabïriiø kurbïïc,",
                    "ID": "32"
                },
                {
                    "text": "ki dhäk ma kume ma pïërabïriiø kurriiø,",
                    "ID": "33"
                },
                {
                    "text": "ka arëëni ma kume ma pïërabïciel kurciel,",
                    "ID": "34"
                },
                {
                    "text": "ki jiy ma kume ma pïëradäk kurriiø, ni beege obwöc mään moa näk dëët cwøw kucge.",
                    "ID": "35"
                },
                {
                    "text": "'Ba thäk japøgø moa mëëk jøøa aa baŋ leny na kurge beege dïëk ma kume ma dïpe adäk ki pïëradäk ka abïriiø ki dïpe abïïc;",
                    "ID": "36"
                },
                {
                    "text": "ni dïëk moa jwäk na mo Wuuö Jwøk beege dïpe abïciel ki pïërabïriiø kurbïïc.",
                    "ID": "37"
                },
                {
                    "text": "Kwään dhäk bëët moa mëëk jøøa aa baŋ leny beege kume ma pïëradäk ka abïciel; ni ki røk moøgø pïërabïriiø kurriiø amëëk Wuuö Jwøk na mo ajwäk.",
                    "ID": "38"
                },
                {
                    "text": "Kwään arëëni moa mëëk jøøa aa baŋ leny beege kume ma pïëradäk ki dïpe abïïc; ni ki røk moøgø pïërabïciel kurciel amëëk Wuuö Jwøk na mo ajwäk.",
                    "ID": "39"
                },
                {
                    "text": "Kwään obwöc mään moa mëëk jøøa aa baŋ leny beege kume apaar ka abïciel; ni ki røk moøgø pïëradäk kurriiø amëëk Wuuö Jwøk na mo ajwäk.",
                    "ID": "40"
                },
                {
                    "text": "Køøre Modhe jiy ki lääc paac bëët moa jwäk na muuy jï Wuuö Jwøk, amëëk Eliedhar na näk Kwääy Lam Mana Dwøŋ, kaawat mana ö Wuuö Jwøki na kööm Modhe.",
                    "ID": "41"
                },
                {
                    "text": "'Ba thääŋö mana näk kur jø Icriel, na cïp Modhe kur keere ki ri thääŋö mar jøøa aa baŋ leny,",
                    "ID": "42"
                },
                {
                    "text": "na mëëk lwaa Icriel, beege dïëk ma kume ma dïpe adäk ki pïëradäk ka abïriiø ki dïpe abïïc,",
                    "ID": "43"
                },
                {
                    "text": "ki dhäk ma kume ma pïëradäk ka abïciel,",
                    "ID": "44"
                },
                {
                    "text": "ka arëëni ma kume ma pïëradäk ki dïpe abïïc,",
                    "ID": "45"
                },
                {
                    "text": "ko obwöc mään ma kume apaar ka abïciel.",
                    "ID": "46"
                },
                {
                    "text": "'Ba ki ri thääŋö mana mëëk jø Icriel na kurge, Modhe alwötö ka aciel aciel ri pïërabïïc, ni beege jiy ki lääc paac bëët, ni mëëk ge jø tuuŋ Libay, jøøa näk tïï oduŋkaany Wuuö Jwøk ena ceŋge, kaawat mana ö Wuuö Jwøki na kööm Modhe.",
                    "ID": "47"
                },
                {
                    "text": "Køøre kwääc lwaae moa näk dïbwöthe mo ŋati man nø käära jiy ma kuma, ki moa näk ŋati man nø käära jiy ma dïpa, aö baŋ Modhe,",
                    "ID": "48"
                },
                {
                    "text": "ni köge jïgø, ni «Waani, wa na jiyï, jiy bëët moa en ceŋwa moa aa baŋ leny akwaanwa, ni  bäŋ dhaanhø mo tøør dëëtwa.",
                    "ID": "49"
                },
                {
                    "text": "'Ba ennø, waana kännö ki muuy jï Wuuö Jwøk ki røk japa joot ŋati man nø dëëtwa, ni beege jammi moa näk tïïc ka warkey, ni beege oguudi mo bäädi ki mo ceŋ, ki gwet lweedi ki mo ïdhi, ki mo cwägi, nee tïme na gïn mo wëënna bääyö marwa nyïm Wuuö Jwøk.»",
                    "ID": "50"
                },
                {
                    "text": "Køøre Modhe ki Eliedhar na näk Kwääy Lam Mana Dwøŋ japa näk tïïc ka warkey bëët alwørge ceŋge.",
                    "ID": "51"
                },
                {
                    "text": "'Ba warkey bäre mana cïpge na muuy jï Wuuö Jwøk beeye kar gwel ma kume apaar ka abïciel ki dïpe abïriiø ki pïërabïïc mar rumi mana cwøl ni cekel; ni japøgø käla baŋ dïbwöthe mo leny moa näk käära jiy ma kume ki ma dïpe.",
                    "ID": "52"
                },
                {
                    "text": "'Ba kar kaaca, jøw moa ci baŋ leny bëët, ŋati man nø onø kädö ki jammi kiper dëëre røk jammi moa twierge.",
                    "ID": "53"
                },
                {
                    "text": "Ni ö Modhe ki Eliedhar na näk Kwääy Lam Mana Dwøŋ ni lwørge warkey ceŋ dïbwöthe mo leny moa näk käära jiy ma kume ki ma dïpe, ni kïthge gø yo oduŋkaany røømmø, nee bëëde na gïr par wïc jï jø Icriel nyïm Wuuö Jwøk.",
                    "ID": "54"
                }
            ]
        },
        {
            "ID": "OT:NUM.32",
            "name": "Kwään Jiy 32",
            "text": [
                {
                    "title": "Luum Ŋöömö Mana Cïp Jï Tuŋi Moa Näk Ariiø ",
                    "text": "'Ba kar kaace nyïïkwaac Ruben ki nyïïkwaac Gaat jïge da dhäk mo thööth døc. Køøre kanya ö nyïïkwaac Ruben ki nyïïkwaac Gaat na jootge ŋööm Jadher ki ŋööm Gelät na kany mo orømø kiper dhäk,",
                    "ID": "1"
                },
                {
                    "text": "gena ö baŋ Modhe, ki Eliedhar na näk Kwääy Lam Mana Dwøŋ, ki dïbwöthe mo lwaak bäre, ni köge, 3-4",
                    "ID": "2"
                },
                {
                    "text": "ni «Ŋöömma dïïm Wuuö Jwøki ki ri lwaa Icriel, ni beege mïëya cøøri na Atharöt, ki Dibön, ki Jadher, ki Nemera, ki Ëcbön, ki Eliyali, ki Cëëbama, ki Nebø, ki Bayan, beege ŋøøm mo orømø kiper dhäk; ni waani, wa na jiyï, jïwa da dhäk.",
                    "ID": "3-4"
                },
                {
                    "text": "'Ba ni näk mo yiï met ki waani, ŋöömmi en doo mëëga waani, wa na jiyï, nee tïme na marwa. Kär niï kïtha waani løø Naam Jördan løøga.»",
                    "ID": "5"
                },
                {
                    "text": "'Ba Modhe aköö jï nyïïkwaac Gaat ki nyïïkwaac Ruben, na «?Aŋø, nyïïmëëgu doo aa baŋ leny, nou bëëdu kany jaak?",
                    "ID": "6"
                },
                {
                    "text": "?Aŋø, aperŋø na raanynyu cwïny jø Icriel, nee ba cige yi ŋöömma cïp Wuuö Jwøki jïge en?",
                    "ID": "7"
                },
                {
                    "text": "Gïnögø caala gïna tïïc wëëgu kiree, kanya jääŋŋa geni ki Kadëc-Bernia nee ŋöömö liewge.",
                    "ID": "8"
                },
                {
                    "text": "Kiper kanya cige goor Ëcköl, na nø neenge ŋöömö, cwïny jø Icriel araanyge nee ba cige yi ŋöömma cïp Wuuö Jwøki jïge.",
                    "ID": "9"
                },
                {
                    "text": "Ni ö Wuuö Jwøki ni wëëre ki geni døc dïcäŋöce, ni kööŋe, ni kööe,",
                    "ID": "10"
                },
                {
                    "text": "ni ‹Ka adïëri møn, røk jøøa ö wøk ki Ijep, moa näk cwiicge pïërariiø këël mo kaala pïërariiø, bäŋ dhaanhø aciel dïge mo joot ŋöömma buua jï Eeberam ki Aydhak ki Jeekap, kiper køøra kärge caadhø ki cwïnyge bäre;",
                    "ID": "11"
                },
                {
                    "text": "'ba jø ojoot ŋöömmögø beege Kalëp o Jöpöni nyikwaar jø Kënec, ki Jøcua o Nun keerge, kiper gena bëëdö ni ge caatha køøra, a na Wuuö Jwøk, ki cwïnyge bäre.›",
                    "ID": "12"
                },
                {
                    "text": "'Ba kar kaaca, Wuuö Jwøk awëër døc ki jø Icriel, ni wëëk geni thääyö dï paap ki cwiiri ma pïëraŋween, këël mana thum beenhnhø bäre mana tïïc gïïa reyø nyïm Wuuö Jwøk.",
                    "ID": "13"
                },
                {
                    "text": "«'Ba ennø, uuna läw kar wëëgu, ni uuna jø raay møøk mo nyärö, nee wëëc Wuuö Jwøk meetu bäät jø Icriel.",
                    "ID": "14"
                },
                {
                    "text": "Kiper ni näk mou døøa cään ni ba cäädhu køøre, eni thuwø jiy ocäŋ wii dï paap, ni thum jøøi bëët ii ki køøru.»",
                    "ID": "15"
                },
                {
                    "text": "Køøre gena nyänh buut Modhe, ni köge, ni «Wa doo tïïö ki lwääge kiper lääc paac mowa kany, ni gëëtwa ki päänye thuwø kiper obwöre mowa moa therø.",
                    "ID": "16"
                },
                {
                    "text": "'Ba waani, tøøŋi mowa olwørwa ni rewa ewa jiiŋŋø ki man bwøthwa maal nyïm jø Icriel, këël mano kïthwa geni kanyo bëëtge yie. 'Ba nyïïwa moa therø obëëdö yïth päänye mo teek kiper nee ge ba 'näk jiyi moa bëëdö yi ŋöömmi.",
                    "ID": "17"
                },
                {
                    "text": "Wa ba duu mïëri mowa këël mano ö ŋati man nø ri jø Icriel noo lwør ŋöömö mana näk kure. ",
                    "ID": "18"
                },
                {
                    "text": "Ni wa bäŋ doo jïtö ki ŋöömö mo dööŋ jïwa løø Naam Jördan løøga ki geni na aciel, kiper ŋöömö mano dööŋ na marwa anø ci ceŋwa løø Naam Jördan løøi na en jï løø kur tuul-cäŋ.»",
                    "ID": "19"
                },
                {
                    "text": "'Ba Modhe aköö jïge, ni «Ni näk mo gïn tïïyu tïïö, ni jiiŋŋu dëëtu kiper leny ki køør dwør Wuuö Jwøk,",
                    "ID": "20"
                },
                {
                    "text": "ni ö jiyi bëët moa näk dëëtge ege jiiŋŋø kiper leny ni kaathge Jördan ni ge cäädhi ki køør dwør Wuuö Jwøk, këël kanyo ö Wuuö Jwøki noo riem nyïïmän moe bëët,",
                    "ID": "21"
                },
                {
                    "text": "ni dïïm ŋöömmögø bäre; køøre kar kaace nø, uuno duui, ni tïmu ni bäŋ gïn mo many Wuuö Jwøki manynyø bäätu këët; këël jø Icriel tïmö ni bäŋ gïn mo manyge bäätu thuwø. Ni ö ŋöömmi en ni tïme na maru nyïm Wuuö Jwøk.",
                    "ID": "22"
                },
                {
                    "text": "«'Ba ni näk mo ba tïïyu, u bääyö dëër Wuuö Jwøk; 'ba wär ŋäyu ni raay mou keeru røma rou.",
                    "ID": "23"
                },
                {
                    "text": "Geerru päänye kiper obwöre mou moa therø, ni tïïu ki lwääge thuwø kiper dïëk mou, ni tïïyu gïna buugu.»",
                    "ID": "24"
                },
                {
                    "text": "'Ba nyïïkwaac Gaat ki nyïïkwaac Ruben gena köö jï Modhe, ni «Gïnögø otïïcwa, wa na jiyï, kaawat mana caanï, ï na kwäärö marwa.",
                    "ID": "25"
                },
                {
                    "text": "Waani, nyïïwa ki määrwa, ki dïëk, ki dhäk mowa bëët odööŋ kany yïth päänye mo Gelät.",
                    "ID": "26"
                },
                {
                    "text": "'Ba waani, wa na jiyï, wa na näk dëëtwa ewa jiiŋŋø kiper leny, waano ŋut løøga ni cääthwa ki køør dwør Wuuö Jwøk, kaawat mana caanï, ï na kwäärö marwa.»",
                    "ID": "27"
                },
                {
                    "text": "Køøre Modhe acïpö ki dwøl kiper jøøgø jï Eliedhar na näk Kwääy Lam Mana Dwøŋ, ki Jøcua o Nun, ki jï wïth dhøk uudi bëët mo tuŋi moa näk apaar kurriiø mo jø Icriel.",
                    "ID": "28"
                },
                {
                    "text": "Ni kö Modhe jïge, ni «Nee jiy bëët moa näk rege ege jiiŋŋø kiper leny moa en ri jø tuuŋ Gaat ki jø tuuŋ Ruben ŋuta løø Naam Jördan løøga ki uuni ki køør dwør Wuuö Jwøk, këël mano mayu ŋöömmögø; køøre nø, ŋööm Gelät wär mëëgu geni na marge.",
                    "ID": "29"
                },
                {
                    "text": "'Ba ni näk mo dëëtge ba jiiŋge kiper leny ni pööthge ki uuni na aciel, ge doo jïtö ki kurge ki ri ŋööm Keenan, kaamar jø tuŋi møga.»",
                    "ID": "30"
                },
                {
                    "text": "Ni dwøgi ya nyïïkwaac Gaat ki nyïïkwaac Ruben, ni «Gïnögø tïïcwa tïïö kaawat mana nø caani ya Wuuö Jwøki jïwa, wa na jiyï.",
                    "ID": "31"
                },
                {
                    "text": "Waani, dëëtwa ojiiŋwa kiper leny ni ŋutwa løøga yi ŋööm Keenan ni wa cäädhi ka køør dwør Wuuö Jwøk, ni ŋöömö mana mëëk waani løø Naam Jördan løøi odööŋ na marwa.»",
                    "ID": "32"
                },
                {
                    "text": "'Ba Modhe ŋöömö aput cïp jï nyïïkwaac Gaat ki nyïïkwaac Ruben, ki thääŋ tuuŋ Maneeca o Jocep, ni beeye ŋööm Cëëwön nyeny jø Amör, ki ŋööm Ög nyeny jø Baacan, ki päänye moge moa døøŋŋø ki moa therø, këël ŋøøm bëët moa en deŋ päänye moøgø.",
                    "ID": "33"
                },
                {
                    "text": "Ni ö nyïïkwaac Gaati ni cäŋge Dibön geerrø, ka Atharöt, ka Aröör,",
                    "ID": "34"
                },
                {
                    "text": "ka Atharöt-Cöpan, ki Jadher, ki Jögebiya,",
                    "ID": "35"
                },
                {
                    "text": "ki Bëëth-Nimera, ki Bëëth-Aaren, na päänye mo ege geerø ni teek; ni tïïge ki lwääge kiper dïëk thuwø.",
                    "ID": "36"
                },
                {
                    "text": "Ni ö nyïïkwaac Ruben ni cäŋge Ëcbön geerrø, ki Eliyali, ki Kiriatayim,",
                    "ID": "37"
                },
                {
                    "text": "ki Nebø, ki Baal-Miyön, ki Cebama; ni cakge nyeŋ päänye moa geerge ki nyeŋ møøk.",
                    "ID": "38"
                },
                {
                    "text": "Ni ö nyïïkwaac Makir o Maneeca ni cige Gelät ni macge gø, ni riemge jø Amör moa en kaace.",
                    "ID": "39"
                },
                {
                    "text": "Ni ö Modhe ni cïp ŋööm Gelät jï nyïïkwaac Makir o Maneeca, ni bëëtge kaace.",
                    "ID": "40"
                },
                {
                    "text": "'Ba Jayer nyikwaar Maneeca aay ni mac atude mo Gelät moa therø bëët, ni cwøl ge na Mïëc Jayer.",
                    "ID": "41"
                },
                {
                    "text": "Ni ö Nöba ni aae ni mac Kënat ka atude moa therø na en deŋŋe bëët, ni cwøl gø ri nyeŋŋe ni Nöba.",
                    "ID": "42"
                }
            ]
        },
        {
            "ID": "OT:NUM.33",
            "name": "Kwään Jiy 33",
            "text": [
                {
                    "title": "Luum Kwöra Caath Jø Icrielli ",
                    "text": "'Ba moi beege kwöra caath jø Icrielli, kanya öge wøk ki Ijep ni ge cäädhi na lwaae kaamar jiy mo rege ege jiiŋŋø kiper leny, ni ge bwøtha Modhe ka Aran.",
                    "ID": "1"
                },
                {
                    "text": "'Ba kwöra tïŋge wäädhi ki yïthge agöör Modhe  piny thuwø ki køør mana caan Wuuö Jwøki; ni moi beege kwöra caathge bëët ki køør kwöra tïŋge wäädhi ki yïthge.",
                    "ID": "2"
                },
                {
                    "text": "Kanya tïm nïr dwääy mana dïkwøŋ na apaar kurbïïc, jø Icriel atïŋŋö kanya cwøl ni Ramcë, ni beeye køør Cäŋa Pööth Thøøe Yie. Dïcäŋöce jø Icriel aö wøk ki Ijep ni cwïnyge da cer, ni nëënö jï jø Ijep bëët;",
                    "ID": "3"
                },
                {
                    "text": "ni beeye kanya bëët jø Ijepi ni ge kunyö ki dëët kaai moge moa thøw ka ajäl Wuuö Jwøk. 'Ba kar kaace thuwø Wuuö Jwøk teek mar juu mo Ijep ee nø raanynyø na bäre.",
                    "ID": "4"
                },
                {
                    "text": "'Ba kanya tïŋ jø Icrielli ki Ramcë, twïër marge atïïcge Cuköt.",
                    "ID": "5"
                },
                {
                    "text": "Ni tïŋge ki Cuköt, ni tïïcge twïër marge Ëtham, na en deŋ paap.",
                    "ID": "6"
                },
                {
                    "text": "Ni tïŋge ki Ëtham, ni løkge rege ni døøge Pii-Ayröt, na en nyïm Baal- Dhapön; ni tïïcge twïër marge nyïm Migdöl.",
                    "ID": "7"
                },
                {
                    "text": "Ni tïŋge ki Pii-Ayröt, ni pööthge ki dï Naama Kwaar, ni cige dï paap, ni cääthge ki nïne adäk dï paap Ëtham, ni tïïcge twïër marge Maara.",
                    "ID": "8"
                },
                {
                    "text": "Ni tïŋge Maara, ni öge Ëlim; 'ba Ëlim yie da ïïdhi apaar kurriiø mo yïthge da pïï, ki twöe ma pïërabïriiø; ni ö geni ni tïïcge twïër marge kaace.",
                    "ID": "9"
                },
                {
                    "text": "Ni tïŋge ki Ëlim, ni tïïcge twïër marge deŋ Naama Kwaar.",
                    "ID": "10"
                },
                {
                    "text": "Ni tïŋge ki buut Naama Kwaar, ni tïïcge twïër marge dï paap Cin.",
                    "ID": "11"
                },
                {
                    "text": "Ni tïŋge ki dï paap Cin, ni tïïcge twïër marge Dapeka.",
                    "ID": "12"
                },
                {
                    "text": "Ni tïŋge Dapeka, ni tïïcge twïër marge Aluc.",
                    "ID": "13"
                },
                {
                    "text": "Ni tïŋge ki Aluc, ni tïïcge twïër marge Rapidim, kanya näk bäŋ pïï mo maath yie.",
                    "ID": "14"
                },
                {
                    "text": "Ni tïŋge ki Rapidim, ni tïïcge twïër marge dï paap Caynay.",
                    "ID": "15"
                },
                {
                    "text": "Ni tïŋge ki dï paap Caynay, ni tïïcge twïër marge kanya cwøl ni Kibïröth-Ataba.",
                    "ID": "16"
                },
                {
                    "text": "Ni tïŋge ki kanya cwøl ni Kibïröth- Ataba, ni tïïcge twïër marge Adhëëröth.",
                    "ID": "17"
                },
                {
                    "text": "Ni tïŋge ki Adhëëröth, ni tïïcge twïër marge Ritama.",
                    "ID": "18"
                },
                {
                    "text": "Ni tïŋge ki Ritama, ni tïïcge twïër marge Rimön-Peereth.",
                    "ID": "19"
                },
                {
                    "text": "Ni tïŋge ki Rimön-Peereth, ni tïïcge twïër marge Libana.",
                    "ID": "20"
                },
                {
                    "text": "Ni tïŋge ki Libana, ni tïïcge twïër marge Rica.",
                    "ID": "21"
                },
                {
                    "text": "Ni tïŋge ki Rica, ni tïïcge twïër marge Keyelata.",
                    "ID": "22"
                },
                {
                    "text": "Ni tïŋge ki Keyelata, ni tïïcge twïër marge tier Kïn Capir.",
                    "ID": "23"
                },
                {
                    "text": "Ni tïŋge ki tier Kïn Capir, ni tïïcge twïër marge Arada.",
                    "ID": "24"
                },
                {
                    "text": "Ni tïŋge ki Arada, ni tïïcge twïër marge Mekeyelöt.",
                    "ID": "25"
                },
                {
                    "text": "Ni tïŋge ki Mekeyelöt, ni tïïcge twïër marge Taath.",
                    "ID": "26"
                },
                {
                    "text": "Ni tïŋge ki Taath, ni tïïcge twïër marge Teera.",
                    "ID": "27"
                },
                {
                    "text": "Ni tïŋge ki Teera, ni tïïcge twïër marge Mitaka.",
                    "ID": "28"
                },
                {
                    "text": "Ni tïŋge ki Mitaka, ni tïïcge twïër marge Acamöna.",
                    "ID": "29"
                },
                {
                    "text": "Ni tïŋge ki Acamöna, ni tïïcge twïër marge Möcëëröt.",
                    "ID": "30"
                },
                {
                    "text": "Ni tïŋge ki Möcëëröt, ni tïïcge twïër marge Bene-Jaakan.",
                    "ID": "31"
                },
                {
                    "text": "Ni tïŋge ki Bene-Jaakan, ni tïïcge twïër marge Öör-Agitgat.",
                    "ID": "32"
                },
                {
                    "text": "Ni tïŋge ki Öör-Agitgat, ni tïïcge twïër marge Jöthbata.",
                    "ID": "33"
                },
                {
                    "text": "Ni tïŋge ki Jöthbata, ni tïïcge twïër marge Abaröna.",
                    "ID": "34"
                },
                {
                    "text": "Ni tïŋge ki Abaröna, ni tïïcge twïër marge Edhiyön-Gabir.",
                    "ID": "35"
                },
                {
                    "text": "Ni tïŋge ki Edhiyön-Gabir, ni tïïcge twïër marge Kadëc, na en dï paap Dhïn.",
                    "ID": "36"
                },
                {
                    "text": "Ni tïŋge ki Kadëc, ni tïïcge twïër marge tier Kïn Öör, na en deŋ ŋööm jø Ëdöm.",
                    "ID": "37"
                },
                {
                    "text": "'Ba Aran na näk Kwääy Lam Mana Dwøŋ aci bäät Kïn Öör ki køør mana caan Wuuö Jwøki, ni thøø kaace. 'Ba kar kaace beeye kanya päŋ cwiic jø Icriel na pïëraŋween ki mana öge wøk ki Ijep, ni beeye  dïcäŋ mana dïkwøŋ mar bïï dwäde.",
                    "ID": "38"
                },
                {
                    "text": "'Ba kanya thøw Aranni bäät Kïn Öör, cwiiri moe päŋ ni dïpa aciel ki pïërariiø kurdäk.",
                    "ID": "39"
                },
                {
                    "text": "'Ba kar kaaca, nyeny jø Arat nyï Keenan, na bëëdö Nëgëp yi ŋööm Keenan, ööny jø Icriel awïnynye.",
                    "ID": "40"
                },
                {
                    "text": "Ni ö jø Icrielli ni cäŋge tïŋŋö tier Kïn Öör, ni tïïcge twïër marge Jaalmöna.",
                    "ID": "41"
                },
                {
                    "text": "Ni tïŋge ki Jaalmöna, ni tïïcge twïër marge Punön.",
                    "ID": "42"
                },
                {
                    "text": "Ni tïŋge ki Punön, ni tïïcge twïër marge Oböth.",
                    "ID": "43"
                },
                {
                    "text": "Ni tïŋge ki Oböth, ni tïïcge twïër marge Iye-Abarim, na en keew mar jø Möap.",
                    "ID": "44"
                },
                {
                    "text": "Ni tïŋge ki Iye-Abarim, ni tïïcge twïër marge Dibön-Gaat.",
                    "ID": "45"
                },
                {
                    "text": "Ni tïŋge ki Dibön-Gaat, ni tïïcge twïër marge Almön-Dibalataym.",
                    "ID": "46"
                },
                {
                    "text": "Ni tïŋge ki Almön-Dibalataym, ni tïïcge twïër marge bäät kïdi mana cwøl na Abarim, nyïm Kïn Nebø.",
                    "ID": "47"
                },
                {
                    "text": "Ni tïŋge ki bäät kïdi mana cwøl na Abarim, ni tïïcge twïër marge pwöl Möap na en deŋ Naam Jördan na näk dïët ki Jerikö.",
                    "ID": "48"
                },
                {
                    "text": "'Ba gena tïïö ki twïër bäät Naam Jördan kaace, ni täge ki Bëëth-Jecimöt këël mana këët Abël-Cetim na en yi pwöl Möap. ",
                    "ID": "49"
                },
                {
                    "title": "Luubö Mana Caan Jwøki Kiper Ŋöömö Mano Mac Jø Icrielli",
                    "text": "'Ba kanya enge pwöl Möap deŋ Naam Jördan na näk dïët ki Jerikö, Wuuö Jwøk acäänö ki Modhe, ni kööe,",
                    "ID": "50"
                },
                {
                    "text": "ni «Caanï jï jø Icriel, ni kööï jïge, ni ‹Kanyo ŋøllu Naam Jördan nou cøøa ŋööm Keenan,",
                    "ID": "51"
                },
                {
                    "text": "jiy bëët moa bëëdö kaace wär riemu wøk, ni raanynyu gïïa no otieŋø na juu, ki japa no oleenyø na no otïïö na juu bëët mo wø lamge; ni raanynyu kwör lam moge bëët moa en bäät thuuri.",
                    "ID": "52"
                },
                {
                    "text": "Ni mayu ŋøøm ni bëëdu yie, kiper yaa nø cïp jïïu na maru.",
                    "ID": "53"
                },
                {
                    "text": "Ni pääŋŋu ŋøøm nee cige jï tuŋi mou ki køør ŋïïce mo wø tïïc ki ri kwääk ki baw. Tuuŋ mo dwøŋ wär mooyu ki ŋøøm mo thööth, ni cïpu ŋøøm mo nøk jï tuuŋ mo thiinh; ni tuuŋ man wø päth ŋïïce baŋge, ŋøømmeca doo tïmö na marge. 'Ba uuno jïti ki ŋøøm ki køør nyeŋ kwäyu.",
                    "ID": "54"
                },
                {
                    "text": "« ‹'Ba ni näk jiy moa bëëdö kaace ba riemu wøk, jøøo dööŋ noo weyu otïmö kaamar gïï mo cööbö nyeŋŋu, ni caalge koodhi mo cööba tiet butu, ni cwaatge yïthu kaace kanyo bëëdu yi ŋöömmögø.",
                    "ID": "55"
                },
                {
                    "text": "Køøre gïna caara ki cwïnya nee tïïa dëëtge owiila ni tïme ni tïïa dëëtu.› »",
                    "ID": "56"
                }
            ]
        },
        {
            "ID": "OT:NUM.34",
            "name": "Kwään Jiy 34",
            "text": [
                {
                    "title": "Luum Nyeŋ Keee Mo Ŋöömmo Ci Jï Jø Icriel ",
                    "text": "Køøre Wuuö Jwøk jø Icriel aköömme ki køør dwøl mana caane jï Modhe, ni kööe,",
                    "ID": "1"
                },
                {
                    "text": "ni «Kanyo dønynyu yi ŋööm Keenan, ni beeye ŋöömö mano dööŋ jïïu na maru, nyeŋ keee mo ŋöömmögø beege ii.",
                    "ID": "2"
                },
                {
                    "text": "«Aŋuun ŋøøm mou moa en jï løø tier-piny otägi ki dï paap Dhïn na näk kïïö ka ŋööm Ëdöm. 'Ba dëër waŋkeew maru kiree tägi ka aŋuun Naam Acäbö løøa en bäät caam jï løø kur tuul-cäŋ,",
                    "ID": "3"
                },
                {
                    "text": "ni cør thuur Akirabim, ni pöödhe ni coonya paap Dhïn, ni pääny Kadëc- Bernia ee wii bäät cwiic. Køøre ocäŋ aay ni pöödhe ki buut Adhar-Adar ni coonya Acimön.",
                    "ID": "4"
                },
                {
                    "text": "Køøre odøø bäät cwïïc mëëth, ni päth yi waŋ Ijep, ni ŋuude yi naama dwøŋ.",
                    "ID": "5"
                },
                {
                    "text": "«'Ba waŋkeew maru ki jï løø kur pänh-cäŋ otïmö na naama dwøŋ ki deŋŋe bäre. Manøgø otïmö na waŋkeew maru ki jï løø kur pänh-cäŋ.",
                    "ID": "6"
                },
                {
                    "text": "«'Ba waŋkeew maru ki jï løø wï-piny wär kiiwu ni tägi ka naama dwøŋ këël Kïn Öör;",
                    "ID": "7"
                },
                {
                    "text": "ni cäŋ tägö ki Kïn Öör këël mano pïïe jöör wø ci Amath. Køøre waŋkeew oaay këël Cidat,",
                    "ID": "8"
                },
                {
                    "text": "ni cør nyïm Dhiparön, ni ŋuude Adhar-Enan. Manøgø otïmö na waŋkeew maru ki jï løø wï-piny. ",
                    "ID": "9"
                },
                {
                    "text": "«'Ba waŋkeew maru mana en jï løø kur tuul-cäŋ wär kiiwu ni tägi ka Adhar-Enan këël Cepama.",
                    "ID": "10"
                },
                {
                    "text": "Ni ö waŋkeewi ni cäŋ aay ki Cepama ni coonya Ribala, na Ayn ee wii bäät cwiic, ni put pöödhö ki bäät thuuri mo wø en jï løø kur tuul-cäŋ ki naam Kinërët.",
                    "ID": "11"
                },
                {
                    "text": "Køøre waŋkeew ocäŋ aay ni lwøra Naam Jördan cooth, këël mano päth Naam Acäbö. 'Ba ŋöömö manøgø bäre otïmö na maru ki køør nyeŋ keee moe bëët.»",
                    "ID": "12"
                },
                {
                    "text": "Køøre Modhe jø Icriel aköömme, ni kööe, ni «Manøgø beeye ŋöömö mano pääŋŋu yïthakiyu ki køør ŋïïce mo wø tïïc ki ri kwääk ki baw, ni beeye ŋöömma näk onø caan Wuuö Jwøki nee pääŋŋi jï tuŋi abïŋween ki thääŋ tuuŋ Maneeca;",
                    "ID": "13"
                },
                {
                    "text": "kiper nyïïkwaac tuuŋ Ruben ki tuuŋ Gaat ki thääŋ tuuŋ Maneeca onø jïtö ki ŋøøm ki køør dhøk uudi mo kwäcge.",
                    "ID": "14"
                },
                {
                    "text": "Tuŋi moøgø na ariiø yøø ki thääŋ tuuŋ Maneeca onø jïtö ki ŋøøm løø Naam Jördan jï løø kur tuul-cäŋ, na dïët ki Jerikö.» ",
                    "ID": "15"
                },
                {
                    "title": "Nyeŋ Jiy Moo Pääŋ Ŋøøm",
                    "text": "Køøre Wuuö Jwøk acäänö ki Modhe, ni kööe,",
                    "ID": "16"
                },
                {
                    "text": "ni «Nyeŋ jiy moo pääŋ ŋøøm jï jø Icriel, nee tïme na moge, beege Eliedhar na näk Kwääy Lam Mana Dwøŋ, ki Jøcua o Nun.",
                    "ID": "17"
                },
                {
                    "text": "'Ba ï na Modhe, ï doo lwötö ki dïbwödhi aciel ri tuuŋ man nø, nee kunynye ki pääŋ ŋøøm moo pääŋŋi jï jø Icriel nee tïme na moge.",
                    "ID": "18"
                },
                {
                    "text": "'Ba nyeŋ jøøgø beege ii: «Ki røk jø tuuŋ Juuda beeye Kalëp o Jöpöni.",
                    "ID": "19"
                },
                {
                    "text": "«Ki røk jø tuuŋ nyïïkwaac Cimien beeye Cemuel wär Ammiyut.",
                    "ID": "20"
                },
                {
                    "text": "«Ki røk jø tuuŋ Benjamen beeye Elidat o Kicilön.",
                    "ID": "21"
                },
                {
                    "text": "«Ki røk jø tuuŋ nyïïkwaac Daan, dïbwödhi beeye Buki o Jögili.",
                    "ID": "22"
                },
                {
                    "text": "«Ki røk jø tuuŋ nyïïkwaac Maneeca o Jocep, dïbwödhi beeye Aniel o Ëëput.",
                    "ID": "23"
                },
                {
                    "text": "«Ki røk jø tuuŋ nyïïkwaac Ipariem o Jocep, dïbwödhi beeye Këmuël o Cipitan.",
                    "ID": "24"
                },
                {
                    "text": "«Ki røk jø tuuŋ nyïïkwaac Dhebulan, dïbwödhi beeye Elicapan o Peranak.",
                    "ID": "25"
                },
                {
                    "text": "«Ki røk jø tuuŋ nyïïkwaac Icakar, dïbwödhi beeye Paltiel wär Adhan.",
                    "ID": "26"
                },
                {
                    "text": "«Ki røk jø tuuŋ nyïïkwaac Acer, dïbwödhi beeye Akiyut o Cëlömi.",
                    "ID": "27"
                },
                {
                    "text": "«Ki røk jø tuuŋ nyïïkwaac Naptali, dïbwödhi beeye Pedael wär Ammiyut.»",
                    "ID": "28"
                },
                {
                    "text": "Moøgø beege jiy moa kööm Wuuö Jwøki nee ŋööm Keenan pääŋge jï jø Icriel nee dööŋe jïge na marge.",
                    "ID": "29"
                }
            ]
        },
        {
            "ID": "OT:NUM.35",
            "name": "Kwään Jiy 35",
            "text": [
                {
                    "title": "Luum Päänye Moo Cïp Jï Jø Tuuŋ Libay ",
                    "text": "'Ba kanya en jø Icrielli pwöl Möap buut Naam Jördan, løøa dïët ki Jerikö, Wuuö Jwøk acäänö ki Modhe, ni kööe,",
                    "ID": "1"
                },
                {
                    "text": "ni «Kööm jø Icriel nee cïpge ki päänye jï jø tuuŋ Libay nee bëëtge yïthge røk päänye moo cïp jï jø Icriel na kurge; ni moocge jø tuuŋ Libay thuwø ki kwör kwaath buut päänye moøgø.",
                    "ID": "2"
                },
                {
                    "text": "Køøre päänye moøgø doo tïmö na moge, nee bëëtge yïthge, ni kwör kwaath thuwø doo tïmö na kwör kwaath jïge kiper dhäk ki dïëk ki lääc paac møga moge bëët.",
                    "ID": "3"
                },
                {
                    "text": "«'Ba kwöro cïpu na kwör kwaath jï jø tuuŋ Libay lak päänye, doo tägö ki røk kiiri ni cøøa wøk ŋäth päänye, ni bär mar kar kwaath man nø doo tïmö na rumme ma gööye ma kuma aciel.",
                    "ID": "4"
                },
                {
                    "text": "'Ba uuni ŋää kiir wøk dou rømø, ni jï løø kur tuul-cäŋ wär näk rumme ma gööye ma kume ariiø, ni jï løø tier-piny ki pääny wär näk rumme ma gööye ma kume ariiø, ni løø pääny jï løø kur pänh-cäŋ wär näk rumme ma gööye ma kume ariiø, ni jï løø wï-piny ki pääny wär näk rumme ma gööye ma kume  ariiø; 'ba pääny doo ena dïër. Moøgø doo tïmö na kwör kwaath kiper lääc paac moge.",
                    "ID": "5"
                },
                {
                    "text": "«'Ba päänye abïciel røk päänye moo cïpu jï jø tuuŋ Libay otïmö na päänye mo gwøk røk, kiper nee ŋat mo onägö ki dhaanhø nee reŋ ya aciel røk päänye moøgø. Køøre wäru cïpu thuwø ki päänye møøk ma pïëraŋween kurriiø mo ba en røk päänye moøgø.",
                    "ID": "6"
                },
                {
                    "text": "'Ba kwään päänye bëët moo cïpu jï jø tuuŋ Libay doo tïmö na pïëraŋween ka abära, ni cïpu na aciel bëët ki kwör kwaath moa en lakge.",
                    "ID": "7"
                },
                {
                    "text": "'Ba ki røk päänye moo ci jï jø Icriel, wäru kädu ki päänye mo thööth ri tuuŋ mana dwøŋ, ni kädu ki mo nøk ri tuuŋ mana thiinh, ni cïpu ge jï jø tuuŋ Libay. Tuuŋ man nø doo cïpö røk päänye moe jï jø tuuŋ Libay ki køør kwään päänye moa en jïre.» ",
                    "ID": "8"
                },
                {
                    "title": "Luum Päänye Moo Bëëdö Na Mo Gwøk Røk",
                    "text": "Køøre Wuuö Jwøk jø Icriel acäänne ki køør dwøl mana caane jï Modhe, ni kööe,",
                    "ID": "9",
                    "reference":"(Tiet Ciik 4:41-43; 19:1-13; Jøcua 20:1-9)"
                },
                {
                    "text": "ni «Kanyo ŋøllu Naam Jördan, ni cou yi ŋööm Keenan,",
                    "ID": "10"
                },
                {
                    "text": "wäru jëëtu ki päänye nee bëëtge na kwör gwøk røk mou, kiper nee da ŋat mo nägö ki dhaanhø ni ba kame, nee reŋ ya aciel dïge.",
                    "ID": "11"
                },
                {
                    "text": "'Ba päänye moøgø obëëdö na kwör gwøk røk jï jø wø ŋweec kwör, kiper nee dhaanhø mo ree da kwör nee ba thøøe kanyo poode ni eni kär ci kar ŋøl luup nyïm jø acooŋa.",
                    "ID": "12"
                },
                {
                    "text": "'Ba päänye moo cïpu na abïciel yøø otïmö na päänye mo gwøk røk.",
                    "ID": "13"
                },
                {
                    "text": "Wär näk päänye adäk cïpu løø Naam Jördan løøi, ni cïpu adäk møøk yi ŋööm Keenan, nee tïmge na päänye mo gwøk røk.",
                    "ID": "14"
                },
                {
                    "text": "Päänye moøgø na abïciel yøø, otïmö na kwör gwøk røk jïïu, u na jø Icriel, ki juurre mo wø bëëdö dïïu, kiper nee ŋat mo nägö ki dhaanhø ni ba kame nee reŋ ya aciel dïge.",
                    "ID": "15"
                },
                {
                    "text": "«'Ba ni näk dhaanhø wati di gøø ki nywïënyö, ni ö ŋata gøøc ni thøøe, ŋata gööyö enø beeye dïnääy, ni dïnääy manøgø doo nääö.",
                    "ID": "16"
                },
                {
                    "text": "Wala ni näk dhaanhø cere da kïdi mo løny ki man 'näk dhaanhø ki gø, ni këël wati ki gø, ni ö ŋata këël ni thøøe, ŋata këëtö enø beeye dïnääy, ni dïnääy manøgø doo nääö.",
                    "ID": "17"
                },
                {
                    "text": "Wala ni näk cer dhaanhø da jaath mo løny ki man 'näk dhaanhø ki gø, ni gøøc wati ki gø, ni ö ŋata gøøc ni thøøe, ŋata gööyö enø beeye dïnääy, ni dïnääy manøgø doo nääö.",
                    "ID": "18"
                },
                {
                    "text": "Ŋat wø cool kwör ki dëëre, dïnääy manøgø dee nääö; ni kany wø røømme yie ki gø jaak, dee nääö.",
                    "ID": "19"
                },
                {
                    "text": "Ni näk dhaanhø wati di cöörö ki køør män mana en cwïnye, wala thööra gøøni ki gïrpiny ni eno møør piny, ni thøw ŋatøce,",
                    "ID": "20"
                },
                {
                    "text": "wala ni näk mo dhaanhø män ki wati, ni gøøc gø ni cere ee miiø, ni thøw ŋatøce, ŋata gööyö enø doo nääö, kiper ena dïnääy. Ŋat wø cool kwör, dïnääy manøgø dee nääö kany wø røømge ki gø jaak.",
                    "ID": "21"
                },
                {
                    "text": "«'Ba ni näk dhaanhø wati di cöörö ni bäŋ män cwïnye, wala thööra gø ki gïrpiny ni kär møør piny,",
                    "ID": "22"
                },
                {
                    "text": "wala leeŋa kïdi bäät gø ni kuue, ni beeye kïdi mo dhaanhø thøw ki gø, ni thøw ŋatøgø; 'ba eni ba män ki gø, ni ba many man mooc dëër gø ki ŋwellø,",
                    "ID": "23"
                },
                {
                    "text": "jø acooŋa luum ŋatøgø ki ŋat wø cool kwör dege ŋølø ki køør ciik moøgø.",
                    "ID": "24"
                },
                {
                    "text": "Ni gwøkge ŋata näk ree da kwör cer ŋat wø cool kwör, ni dwøkge gø pääny mar gwøk røk kanya reŋ yie. Køøre eni doo bëëdö kaace këël mano thøw Kwääy Lam Mana Dwøŋ, ŋata näk ojørø ki maara en kur keere.",
                    "ID": "25"
                },
                {
                    "text": "«'Ba ni näk ŋata näk ree da kwör cäädhö wøk ni kaal keew mar pääny gwøk røk mana näk eno reŋ yie,",
                    "ID": "26"
                },
                {
                    "text": "ni jooti ya ŋat wø cool kwör wøk, ni näk mo ŋat wø cool kwör ŋata näk ree da kwör ee nääö, eni bäŋ bääyö bääte.",
                    "ID": "27"
                },
                {
                    "text": "Kiper ŋata näk ree da kwör doo bëëdö yi pääny mar gwøk røk këël mano thøw Kwääy Lam Mana Dwøŋ. 'Ba beeye køør thøw Kwääy Lam Mana Dwøŋ keere noo døø ŋatøgø yi ŋöömma bëëde yie. ",
                    "ID": "28"
                },
                {
                    "text": "«'Ba moøgø bëët obëëdö na ciik kiperu kwöro bëëdu yïthge këël yïth beenhnhe mou moo ööi bëët.",
                    "ID": "29"
                },
                {
                    "text": "«Ŋat mo onägö ki dhaanhø, thøø doo ŋøla bääte ki køør luup moo caan jøøa näk nutö kar kaace. 'Ba kär dee dhaanhø mo 'näk ki køør luup moo caan dhaanhø acielli.",
                    "ID": "30"
                },
                {
                    "text": "«Kär nou jïëy ki man lwørru jap wïïr kwör baŋ ŋat ma dïnääy mo thøø onø ŋøl bääte; ka adïëri møn, eni doo nääö.",
                    "ID": "31"
                },
                {
                    "text": "«Kär nou jïëy ki man lwørru jap wïïr kwör baŋ ŋata no oreŋ yi pääny gwøk røk, kiper nee døø yi ŋöömma bëëde yie ni Kwääy Lam Mana Dwøŋ poot kär thøw.",
                    "ID": "32"
                },
                {
                    "text": "«'Ba ciik moøgø dou gwøø nee ŋöömö mano bëëdu yie nee ba ränynye. Kiper køny remø piny, ŋöömö di raanynyø; ni bäŋ gïn mo wëënna bääyö yi ŋöömö mo remø okøny piny yie, ni näk mo paa rem ŋata køny rem dhaanhø piny keere.",
                    "ID": "33"
                },
                {
                    "text": "Kär nou raanynya ŋöömö mano bëëdu yie, ni beeye kanyo bëëda yie thuwø; kiper a na Wuuö Jwøk a wø bëëdö dï jø Icriel.»",
                    "ID": "34"
                }
            ]
        },
        {
            "ID": "OT:NUM.36",
            "name": "Kwään Jiy 36",
            "text": [
                {
                    "title": "Luum Nywöm Kiper Mään Mo Owëënnö Ki Ŋøøm ",
                    "text": "'Ba kar kanyøgø, wïth dhøk uudi mo nyïïkwaac Gelät o Makir, ni beeye o Maneeca, jøøa käl ri dhøk uudi mo nyïïkwaac Jocep, aöö ni cäänge nyïm Modhe ki nyïm dïbwöthe bëët moa näk wïth dhøk uudi mo Icriel,",
                    "ID": "1"
                },
                {
                    "text": "ni köge, ni «Kanya ö Wuuö Jwøki na kööm ïïni, ï na kwääcwa en, nee ŋøøm pääŋŋï jï jø Icriel ki køør ŋïïce mo wø tïïc ki ri kwääk ki baw, nee dööŋe na moge, ïïna köömme thuwø nee kur owääwa ma Dhilöpat nee mëëgi nyïïe.",
                    "ID": "2"
                },
                {
                    "text": "Ennø, ni näk geno nywøm jiyi mo ena yi tuuŋ mør ri jø Icriel, ŋöömö mana mëëk geni na kurge okäl wøk ki ri mo wëëkwa, ni dwali ri mo tuuŋ cwøwge moa nywøm geni. Køøre thääŋ ŋöömö mana mëëk waani na marwa di kälö.",
                    "ID": "3"
                },
                {
                    "text": "Køøre kanyo ö cwiin wø cwøl ni Jubili ni wø gwøk jø Icrielli, ni beeye cwiin wø dwøk ŋøøm baŋ wëëkge, ŋöömö marge dwala bäät mo tuŋi mo cwøw moa nywømge. Ni ö ŋöömö marge ni käli wøk ri mana dööŋ jï tuuŋ kwäcwa.»",
                    "ID": "4"
                },
                {
                    "text": "Køøre Modhe jø Icriel aköömme ki køør mana caan Wuuö Jwøki, ni kööe, ni «Gïna caan nyïïkwaac Jocepi beeye kare.",
                    "ID": "5"
                },
                {
                    "text": "Man beeye mana caan Wuuö Jwøki kiper nyïï Dhilöpat. Ena köö, ni ‹Løny jï ŋati man nø ki man nywømi ŋata manynye jaak; 'ba wär näk ge nywømma dhi øt tuuŋ wääge keere.",
                    "ID": "6"
                },
                {
                    "text": "'Ba ki røk ŋøøpo dööŋ jï jø Icriel, doo bäŋ ŋøøm mo lwør baŋ tuuŋ mør ni mëëgi tuuŋ maya, kiper ŋat Icriel man nø ŋöömö mar tuuŋ wëëkge dee gwøø.",
                    "ID": "7"
                },
                {
                    "text": "Dhaagø jaak mo owëënnö ki ŋøøm yïth tuŋi mo Icriel doo nywøm dïcwøø mo käla ri tuuŋ wänni, nee ŋat Icriel man nø nee ŋöömö mana wec tuuŋ wänni nee bëëde na mare.",
                    "ID": "8"
                },
                {
                    "text": "Bäŋ ŋöömö mo doo lwørø baŋ tuuŋ mør ni mëëgi tuuŋ maya, kiper tuuŋ man nø ri jø Icriel ŋöömö mana wec jïre dee gwøø.› »",
                    "ID": "9"
                },
                {
                    "text": "Køøre nyïï Dhilöpat gïnögø aputge tïïc, kaawat mana ö Wuuö Jwøki na kööm Modhe.",
                    "ID": "10"
                },
                {
                    "text": "Ni ö nyïï Dhilöpat, ni beege Maala, ki Tirja, ko Okila, ki Milka, ki Nöa, ni putge jïtö ki cwøw røk uut wëëkge,",
                    "ID": "11"
                },
                {
                    "text": "ni ge nyöömma dhøk uudi moa käl røk nyïïkwaac Maneeca na näk o Jocep, ni ö ŋöömö mana wec jïge na marge ni put dööŋŋö na mar dhi øt tuuŋ wääge.",
                    "ID": "12"
                },
                {
                    "text": "'Ba moøgø bëët beege ciik moa cïp Wuuö Jwøki jï jø Icriel ki ri Modhe, kanya enge pwöl Möap na en deŋ Naam Jördan na dïët ki Jerikö.",
                    "ID": "13"
                }
            ]
        }
    ]
}